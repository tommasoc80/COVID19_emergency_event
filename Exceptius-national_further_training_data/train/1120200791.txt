CyLaw | Αναφορικά μ'εμάς | Επικοινωνία
CyLaw | Αναφορικά μ'εμάς | Επικοινωνία
Έρευνα - Κατάλογος Αποφάσεων Πρωτόδικων Δικαστηρίων - Εμφάνιση Αναφορών (Noteup on) - Αφαίρεση Υπογραμμίσεων
ECLI:CY:EDLEF:2020:A545
ΕΠΑΡΧΙΑΚΟ ΔΙΚΑΣΤΗΡΙΟ ΛΕΥΚΩΣΙΑΣ
Ενώπιον: Γ. Στυλιανίδη, Π.Ε.Δ.
Αρ. Αίτησης: 22/2020
Αναφορικά με τον Ευρωπαϊκό Κανονισμό (EK) Αρ. 805/2004 του Ευρωπαϊκού Κοινοβουλίου και του Συμβουλίου της 21ης Απριλίου 2004 για τη θέσπιση ευρωπαϊκού εκτελεστού τίτλου για μη αμφισβητούμενες αξιώσεις και
Αναφορικά με το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα
Αναφορικά με την Αίτηση μεταξύ των:
Griffin Property Finance II Fundusz Inwestycyjny Zamkniçty Aktywôw Niepublicznych, εκ Πολωνίας Αιτητών και
	•	XXXXX Chester Kusmierz
	•	Tabernacle Limited (HE 180030)
	•	Statabon Limited (HE 197800)
	•	Tatorul Limited (HE 282914)
	•	Ventcomp Limited (HE 178268)
	•	Byroneous Holdings Limited (HE 168002)
Καθ' ων η Αίτηση
Μονομερής Αίτηση Ημερομηνίας 11/09/2020 από Αιτητές: Griffin Property Finance II Fundusz Inwestycyjny
Zamknietv Aktyw0w Niepublicznych, εκ Πολωνίας
ΗΜΕΡΟΜΗΝΙΑ: 24/11/2020
Εμφανίσεις:
Για Αιτητές: κ. Α. Ερωτοκρίτου
Για Καθ' ων η Αίτηση 1, 2, 3, 5 και 6: κ. Γ. Χριστόδουλου
ΕΝΔΙΑΜΕΣΗ ΑΠΟΦΑΣΗ
Οι Αιτητές με την παρούσα Αίτηση ζητούν:
«1. Διάταγμα του Δικαστηρίου με το οποίο να διορίζεται, μέχρι νεωτέρας διαταγής του Δικαστηρίου, ο XXXXX Καϊμακλιώτης με ΑΔΤ XXXXX3754 και/ή οποιοδήποτε άλλο πρόσωπο ήθελε αποφασίσει το Σεβαστό Δικαστήριο ως Ενδιάμεσος Παραλήπτης (Interim Receiver) των Καθ' ων η Αίτηση 2 έως 4 και/ή των μετοχών αυτών, με σκοπό να θέσει υπό την κατοχή και/ή τον έλεγχο του και/ή να διερευνήσει και/ή να προστατέψει και/ή ανακτήσει και/ή διατηρήσει την αξία των περιουσιακών στοιχείων αυτών, με σκοπό να υποβοηθήσει την εκτέλεση του διατάγματος πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο, με οδηγίες και/ή εξουσία, μεταξύ άλλων, να:
	•	Προβεί στην υπογραφή και/ή καταχώριση και/ή κοινοποίηση στον Έφορο Εταιρειών και/ή σε οποιαδήποτε άλλη αρχή στην Κύπρο και/ή το εξωτερικό, οποιωνδήποτε εγγράφων σε σχέση με τις Καθ' ων η Αίτηση 2 έως 4, ως ο Ενδιάμεσος Παραλήπτης θα κρίνει κατάλληλο και/ή αναγκαίο για να εκτελέσει τα καθήκοντα του και/ή τις εξουσίες και/ή τις οδηγίες του, περιλαμβανομένης της εξουσίας να εγγραφεί ο ίδιος και/ή να εγγράψει οποιοδήποτε άλλο πρόσωπο ως μέτοχο και/ή να διοριστεί ο ίδιος και/ή να διορίσει οποιοδήποτε άλλο πρόσωπο ως διευθυντή και/ή γραμματέα και/ή άλλο αντίστοιχο διοικητικό όργανο και/ή να παύσει οποιοδήποτε διευθυντή και/ή γραμματέα και/ή άλλο αντίστοιχο διοικητικό όργανο των Καθ' ων η Αίτηση 2 έως 4 και/ή των εταιρειών Planet Cinema Poland sp. z o.o. εκ Πολωνίας με αριθμό εγγραφής 0000406662, η οποία ανήκει εξ ολοκλήρου στην Καθ' ης η Αίτηση 2 (στο εξής η «Planet Cinema»), Master Management sp. z o.o. εκ Πολωνίας με αριθμό εγγραφής 0000262111 η οποία ανήκει εξ ολοκλήρου στην Καθ' ης η Αίτηση 3 (στο εξής η «Master Management»), Masterton Capital SCSP εκ Λουξεμβούργου η οποία ανήκει εξ ολοκλήρου στην Καθ' ης η Αίτηση 3 (στο εξής η «Masterton») και Bacoli Properties sp. z o.o. εκ Πολωνίας με αριθμό εγγραφής 0000274154, το 50% του μετοχικού κεφαλαίου της οποίας ανήκει στην Καθ' ης η Αίτηση 4 (στο εξής η «Bacoli») υπό την ιδιότητα του ως μέτοχος και/ή διευθυντής των Καθ' ων η Αίτηση 2 έως 4, χωρίς την ανάγκη παρουσίασης οποιασδήποτε συγκατάθεσης των υφιστάμενων μετόχων και/ή διευθυντών και/ή αξιωματούχων και/ή αντιπροσώπων και/ή εντολοδόχων των Καθ' ων η Αίτηση 2 έως 4 και/ή ανεξαρτήτως των προνοιών του καταστατικού των εν λόγω εταιρειών, ως ο Ενδιάμεσος Παραλήπτης θα κρίνει κατάλληλο και/ή αναγκαίο για να εκτελέσει τα καθήκοντα και/ή τις εξουσίες και/ή τις οδηγίες του.
	•	Εξασκεί όλα τα δικαιώματα ψήφου (voting rights) και/ή οποιαδήποτε άλλα δικαιώματα έχουν οι Καθ' ων η Αίτηση 2 έως 4 και/ή οποιαδήποτε από αυτές, υπό την ιδιότητα τους ως ιδιοκτήτες και/ή δικαιούχοι και/ή μέτοχοι και/ή κάτοχοι των εταιρειών Planet Cinema, Master Management, Masterton και Bacoli και/ή των περιουσιακών στοιχείων αυτών, με τέτοιο τρόπο ούτως ώστε να θέσει υπό την κατοχή και/ή τον έλεγχο του τις εν λόγω εταιρείες και/ή τα περιουσιακά στοιχεία αυτών και/ή τα δικαιώματα και/ή τη διαχείριση αυτών, συμπεριλαμβανομένου του δικαιώματος να διορίζει και/ή τερματίζει τις υπηρεσίες μελών των διοικητικών συμβουλίων και/ή άλλων αντίστοιχων διοικητικών οργάνων και/ή αξιωματούχων και/ή αντιπροσώπων και/ή πληρεξούσιων αντιπροσώπων των Καθ' ων η Αίτηση 2 έως 4 και/ή των Planet Cinema, Master Management, Masterton και Bacoli και/ή οποιασδήποτε από αυτές, ως ο Ενδιάμεσος Παραλήπτης θα κρίνει κατάλληλο και/ή αναγκαίο για να εκτελέσει τα καθήκοντα και/ή τις εξουσίες και/ή τις οδηγίες του.
	•	Προβεί σε όλα τα δέοντα μέτρα και/ή αναγκαία διαβήματα και/ή ενέργειες για να λάβει πλήρη πρόσβαση σε βιβλία και/ή μητρώα και/ή οποιαδήποτε άλλα έγγραφα και/ή πληροφορίες, σε έντυπη και/ή ηλεκτρονική μορφή, που σχετίζονται με τις μετοχές και/ή περιουσιακά στοιχεία και/ή εισοδήματα και/ή συναλλαγές και/ή χρέη και/ή υποχρεώσεις και/ή εταιρικά θέματα των Καθ' ων η Αίτηση 2 έως 4 και/ή οποιασδήποτε εταιρείας ή άλλης νομικής οντότητας άμεσα ή έμμεσα ελέγχουν οι Καθ' ων η Αίτηση 2 μέχρι 4 και/ή ανήκει εξ ολοκλήρου ή εν μέρει στους Καθ' ων η Αίτηση 2 μέχρι 4, ως ο Ενδιάμεσος Παραλήπτης κρίνει κατάλληλο και/ή αναγκαίο για να εκτελέσει τα καθήκοντα και/ή τις εξουσίες και/ή τις οδηγίες του, τα οποία θα ζητήσει ο Ενδιάμεσος Παραλήπτης από τις Καθ' ων η Αίτηση 2 έως 4 και/ή τις εταιρείες Planet Cinema, Master Management, Masterton και Bacoli και/ή από τους διευθυντές και/ή υπηρέτες και/ή αντιπροσώπους και/ή εντολοδόχους και/ή αξιωματούχους και/ή παροχείς υπηρεσιών (service providers) και/ή μετόχους και/ή υπαλλήλους αυτών και/ή από οποιοδήποτε τρίτο πρόσωπο.
	•	Εγείρει και/ή υπερασπιστεί και/ή συνεχίσει και/ή τερματίσει και/ή άλλως διαχειριστεί οποιαδήποτε δικαστική και/ή άλλη διαδικασία, εκ μέρους και/ή για λογαριασμό και/ή προς όφελος των Καθ' ων η Αίτηση 2 έως 4 και/ή οποιασδήποτε εταιρείας ή άλλης νομικής οντότητας άμεσα ή έμμεσα ελέγχουν οι Καθ' ων η Αίτηση 2 μέχρι 4 και/ή ανήκει εξ ολοκλήρου ή εν μέρει στους Καθ' ων η Αίτηση 2 μέχρι 4, είτε στην Κύπρο είτε στο εξωτερικό, περιλαμβανομένης της εξουσίας να διορίσει και/ή παύσει και/ή αντικαταστήσει το δικηγόρο και/ή άλλο αντιπρόσωπο που ενεργεί και/ή εκπροσωπεί τις πιο πάνω εταιρείες και οποιανδήποτε εξ αυτών, στην εν λόγω διαδικασία είτε μέσω πληρεξουσίου εγγράφου είτε άλλως πως, ως ο Ενδιάμεσος Παραλήπτης θα κρίνει κατάλληλο και/ή αναγκαίο για να εκτελέσει τα καθήκοντα και/ή τις εξουσίες και/ή τις οδηγίες του.
	•	Προσλάβει και/ή εργοδοτήσει και/ή διορίσει οποιονδήποτε επαγγελματία και/ή σύμβουλο και/ή δικηγόρο και/ή αντιπρόσωπο στην Κύπρο και/ή στο εξωτερικό, ως ο Ενδιάμεσος Παραλήπτης θα κρίνει κατάλληλο και/ή αναγκαίο για να εκτελέσει τα καθήκοντα και/ή τις εξουσίες και/ή τις οδηγίες του.
	•	Ακυρώσει και/ή ανακαλέσει οποιαδήποτε πληρεξούσια και/ή άλλα έγγραφα τα οποία, άμεσα ή έμμεσα, σχετίζονται με και/ή επηρεάζουν τις Καθ' ων η Αίτηση 2 έως 4 και/ή οποιασδήποτε εταιρείας ή άλλης νομικής οντότητας άμεσα ή έμμεσα ελέγχουν οι Καθ' ων η Αίτηση 2 μέχρι 4 και/ή ανήκει εξ ολοκλήρου ή εν μέρει στους Καθ' ων η Αίτηση 2 μέχρι 4 και/ή τις μετοχές αυτών και/ή τις εταιρείες και/ή τα περιουσιακά στοιχεία υπό την κατοχή και/ή τον έλεγχο του Ενδιάμεσου Παραλήπτη και/ή οιωνδήποτε εξ αυτών, ως ο Ενδιάμεσος Παραλήπτης θα κρίνει κατάλληλο και/ή αναγκαίο για να εκτελέσει τα καθήκοντα και/ή τις εξουσίες και/ή τις οδηγίες του.
	•	Εκδώσει και/ή εξουσιοδοτήσει την έκδοση οποιωνδήποτε πληρεξούσιων και/ή άλλων εγγράφων, τα
οποία, άμεσα ή έμμεσα, σχετίζονται με και/ή επηρεάζουν τις Καθ' ων η Αίτηση 2 έως 4 και/ή τις οποιασδήποτε εταιρείας ή άλλης νομικής οντότητας άμεσα ή έμμεσα ελέγχουν οι Καθ' ων η Αίτηση 2 μέχρι 4 και/ή ανήκει εξ ολοκλήρου ή εν μέρει στους Καθ' ων η Αίτηση 2 μέχρι 4 και/ή τις μετοχές αυτών και/ή τις εταιρείες και/ή τα περιουσιακά στοιχεία υπό την κατοχή και/ή τον έλεγχο του Ενδιάμεσου Παραλήπτη και/ή οιωνδήποτε εξ αυτών, ως ο Ενδιάμεσος Παραλήπτης θα κρίνει κατάλληλο και/ή αναγκαίο για να εκτελέσει τα καθήκοντα και/ή τις εξουσίες και/ή τις οδηγίες του.
	•	Προβεί σε οποιοδήποτε μέτρο και/ή διάβημα και/ή ενέργεια, το οποίο ο Ενδιάμεσος Παραλήπτης θα κρίνει κατάλληλο και/ή αναγκαίο, με σκοπό την υποβοήθηση του Ενδιάμεσου Παραλήπτη να εκτελέσει τα καθήκοντα και/ή τις εξουσίες και/ή τις οδηγίες του.
	•	Αποταθεί στο Δικαστήριο, όποτε ο Ενδιάμεσος Παραλήπτης θα κρίνει τούτο κατάλληλο και/ή αναγκαίο, για να λάβει οδηγίες σε σχέση με την εκτέλεση των καθηκόντων και/ή εξουσιών και/ή οδηγιών του.
	•	Διάταγμα του Δικαστηρίου με το οποίο να καθορίζεται η αμοιβή του Ενδιάμεσου Παραλήπτη σε €12.000 μηνιαίως.
Νοείται ότι η αμοιβή του Ενδιάμεσου Παραλήπτη και οποιαδήποτε έξοδα αυτός υποστεί, στα πλαίσια εκτέλεσης των καθηκόντων, εξουσιών και οδηγιών του, θα καταβάλλονται και/ή καλύπτονται από τους Αιτητές κατά το χρόνο που είναι πληρωτέα εκτός εάν διαφανεί ότι αυτά μπορεί να καλυφθούν από τα διαθέσιμα περιουσιακά στοιχεία υπό την κατοχή και/ή τον έλεγχο του Ενδιάμεσου Παραλήπτη.
	•	Διάταγμα του Δικαστηρίου το οποίο, μέχρι νεότερης διαταγής του Δικαστηρίου, να εμποδίζει και/ή να απαγορεύει στις Καθ' ων η Αίτηση 2 έως 4 και/ή στους διευθυντές και/ή αξιωματούχους και/ή αντιπροσώπους και/ή υπαλλήλους και/ή υπηρέτες και/ή εντολοδόχους αυτών, από του:
	•	Να μεταφέρουν (transfer) (είτε εντός είτε εκτός της Κυπριακής Δημοκρατίας), διαθέσουν, αποξενώσουν, μειώσουν την αξία, δεσμεύσουν, επιβαρύνουν (charge) ή άλλως πως να διαχειριστούν (deal with) τις Καθ' ων η Αίτηση 2 έως 4 και/ή τα άμεσα ή έμμεσα περιουσιακά τους στοιχεία και/ή οποιαδήποτε εξ αυτών.
	•	Να προβούν σε οποιαδήποτε ενέργεια προς εξάσκηση των δικαιωμάτων και/ή προνομίων και/ή εξουσιών τους ως διευθυντές και/ή αξιωματούχοι και/ή ιδιοκτήτες και/ή δικαιούχοι των Καθ' ων η Αίτηση 2 έως 4 στην οποία θα μπορούσαν να προβούν στην απουσία του παρόντος Διατάγματος.
Νοείται ότι οι Καθ' ων η Αίτηση 2 έως 4 δεν εμποδίζονται από του να διορίσουν δικηγόρους για να υπερασπιστούν τη δικαστική διαδικασία με τον πιο πάνω αριθμό και τίτλο και/ή οποιαδήποτε άλλη δικαστική διαδικασία έχουν εγείρει εναντίον τους οι Αιτητές.
	•	Να προβούν σε οποιαδήποτε ενέργεια για το διορισμό διαχειριστών και/ή για την εκκαθάριση των
Καθ' ων η Αίτηση 2 έως 4 και/ή οποιασδήποτε εξ αυτών.
	•	Να πετάξουν (throw away) και/ή καταστρέψουν (destroy) και/ή διαγράψουν (delete) και/ή τροποποιήσουν (amend) και/ή άλλως πως να μεταβάλουν (or otherwise alter) με οποιοδήποτε τρόπο οποιοδήποτε έγγραφο ή αντίγραφο αυτού περιλαμβανομένου οποιουδήποτε ηλεκτρονικού ή μαγνητικού αρχείου, ανεξαρτήτου μορφής, το οποίο εγγράφει ή αποθηκεύει πληροφορίες, περιλαμβανομένων εγγράφων ή ηλεκτρονικών αρχείων αποθηκευμένων σε οποιοδήποτε υπολογιστή, κασέτα, δισκάκι, σκληρό δίσκο, CD/DVD ή αλλού, το οποίο σχετίζεται καθ' οιονδήποτε τρόπο με τις Καθ' ων η Αίτηση 2 έως 4 και/ή τα άμεσα ή έμμεσα περιουσιακά τους στοιχεία.
	•	Διάταγμα του Δικαστηρίου το οποίο να διατάσσει τις Καθ' ων η Αίτηση 2 έως 4 και/ή τους διευθυντές και/ή
αξιωματούχους και/ή αντιπροσώπους και/ή υπαλλήλους και/ή υπηρέτες και/ή εντολοδόχους αυτών, και/ή διατάσσει οποιοδήποτε πρόσωπο στο οποίο έχει επιδοθεί ή άλλως πως κοινοποιηθεί το παρόν Διάταγμα, όπως, συμμορφωθούν με κάθε οδηγία και/ή αίτημα του Ενδιάμεσου Παραλήπτη στα πλαίσια της εκτέλεσης των καθηκόντων και/ή εξουσιών του.
	•	Διάταγμα και/ή οδηγίες του δικαστηρίου όπως ο Ενδιάμεσος Παραλήπτης υποβάλει έκθεση πεπραγμένων
αναφορικά με τις πράξεις και/ή ενέργειες και/ή τα διαβήματα που έλαβε σχετικά με την εκτέλεση των καθηκόντων του εντός 45 ημερών από τη σύνταξη του παρόντος διατάγματος και κάθε 45 μέρες μετέπειτα, μέχρι διαφοροποιήσεως των οδηγιών του δικαστηρίου, και όπως επιδίδει αυτή στους δικηγόρους των διάδικων μερών εντός 10 ημερών από την υποβολή αυτής.
	•	Διάταγμα του Σεβαστού Δικαστηρίου το οποίο, μέχρι νεωτέρας διαταγής του Δικαστηρίου, να απαγορεύει
και/ή να εμποδίζει τους Καθ' ων η Αίτηση 1 έως 6 και/ή οποιουσδήποτε από αυτούς από του:
1.	να μεταφέρουν εκτός της Κυπριακής Δημοκρατίας οποιαδήποτε από τα περιουσιακά τους στοιχεία
βρίσκονται εντός της Κυπριακής Δημοκρατίας, αξίας μέχρι €7.000.000 και/ή μέχρι οποιασδήποτε άλλης αξίας ήθελε διατάξει το Δικαστήριο και
2. με οποιοδήποτε τρόπο διαθέσουν, διαχειριστούν (deal with) ή μειώσουν την αξία οποιωνδήποτε περιουσιακών τους στοιχείων είτε αυτά βρίσκονται εντός της Κυπριακής Δημοκρατίας είτε όχι, μέχρι της πιο πάνω αξίας.
Νοείται ότι για σκοπούς της παρούσας παραγράφου (ΣΤ):
	•	Τα περιουσιακά στοιχεία περιλαμβάνουν όλα τα περιουσιακά στοιχεία των Καθ' ων η Αίτηση,
ανά το παγκόσμιο, είτε κατέχονται εξ ολοκλήρου ή από κοινού με άλλους (solely or jointly owned), ανεξαρτήτου εάν το συμφέρον των Καθ' ων η Αίτηση επί αυτών είναι επ' ονόματι τους, είναι ωφέλιμο ή κατέχεται άλλως πως (legally, beneficially or otherwise). Τα περιουσιακά στοιχεία των Καθ' ων η Αίτηση περιλαμβάνουν όλα τα περιουσιακά στοιχεία επί των οποίων οι Καθ' ων η Αίτηση έχουν άμεση ή έμμεση εξουσία να διαθέσουν ή να διαχειριστούν ως να ήταν δικά τους. Οι Καθ' ων η Αίτηση θεωρούνται ότι έχουν τέτοια εξουσία και/ή δυνατότητα επί οποιουδήποτε περιουσιακού στοιχείου το οποίο κατέχεται και/ή ελέγχεται από οποιοδήποτε τρίτο πρόσωπο, στη βάση των άμεσων ή έμμεσων οδηγιών των Καθ' ων η Αίτηση.
	•	Τα απαγορευτικά διατάγματα καλύπτουν, μεταξύ άλλων, τα περιουσιακά στοιχεία των Καθ' ων η Αίτηση τα οποία απαριθμούνται στο Παράρτημα Α του διατάγματος.
	•	Εάν η συνολική καθαρή αξία, εξαιρουμένων υποθηκών και επιβαρύνσεων, των περιουσιακών στοιχείων των Καθ' ων η Αίτηση που βρίσκονται εντός της Κυπριακής Δημοκρατίας («Ελεύθερα Περιουσιακά Στοιχεία») υπερβαίνει τα €7.000.000, αυτοί δύνανται να μεταφέρουν οποιαδήποτε από τα εν λόγω περιουσιακά στοιχεία εκτός της Κυπριακής Δημοκρατίας ή δύνανται να τα διαθέσουν ή να τα διαχειριστούν, υπό την προϋπόθεση ότι η συνολική αξία των Ελεύθερων Περιουσιακών Στοιχείων τους εντός της Κυπριακής Δημοκρατίας θα υπερβαίνει την προαναφερόμενη αξία.
	•	Εάν η συνολική καθαρή αξία των Ελεύθερων Περιουσιακών Στοιχείων των Καθ' ων η Αίτηση
που βρίσκονται εντός της Κυπριακής Δημοκρατίας δεν υπερβαίνει τα €7.000.000, αυτοί δεν δικαιούνται να μεταφέρουν οποιοδήποτε από τα εν λόγω περιουσιακά στοιχεία εκτός της Κυπριακής Δημοκρατίας και δεν δύνανται να διαθέσουν ή να διαχειριστούν οποιοδήποτε από αυτά. Υπό την επιφύλαξη της παραγράφου (v) κατωτέρω, εάν οι Καθ' ων η Αίτηση έχουν περιουσιακά στοιχεία εκτός της Κυπριακής Δημοκρατίας, αυτοί δύνανται να διαθέσουν ή να διαχειριστούν τα εν λόγω περιουσιακά στοιχεία νοουμένου ότι η συνολική αξία των ελεύθερων περιουσιακών στοιχείων, είτε εντός είτε εκτός της Κυπριακής Δημοκρατίας, παραμένει υπέρ των €7.000.000.
	•	Προτού διαθέσουν περιουσιακά στοιχεία ως προβλέπει η παράγραφος (iv) ανωτέρω, οι Καθ'
ων η Αίτηση πρέπει να συμμορφωθούν με τις υποχρεώσεις αποκάλυψης όλων των περιουσιακών στοιχειών τους, ως η παράγραφος H κατωτέρω.
	•	Το παρόν διάταγμα υπόκειται στους περιορισμούς που σημειώνονται στο Παράρτημα Β του
διατάγματος.
	•	Το παρόν διάταγμα ερμηνεύεται σύμφωνα με τις ερμηνευτικές διατάξεις που σημειώνονται στο Παράρτημα Γ του διατάγματος.
	•	Νοείται ότι το παρόν διάταγμα δεν εμποδίζει και/ή απαγορεύει στον Ενδιάμεσο Παραλήπτη ο οποίος ήθελε διοριστεί από το Δικαστήριο στη βάση της παραγράφου Α του διατάγματος από του να ασκεί τα καθήκοντα και/ή τις εξουσίες του ως αυτές καθορίζονται στο παρόν διάταγμα.
	•	Ενδιάμεσο και/ή Υποβοηθητικό Διάταγμα του Σεβαστού Δικαστηρίου που να διατάζει κάθε τράπεζα ή άλλο πιστωτικό ίδρυμα στο οποίο θα επιδοθεί και/ή το οποίο θα λάβει γνώση του Διατάγματος, εντός 10 ημερών από την ημερομηνία επίδοσης και/ή λήψης γνώσης του Διατάγματος, όπως πληροφορήσει τους Αιτητές και/ή τους δικηγόρους των Αιτητών κατά πόσο έχει δεσμευτεί οποιοδήποτε περιουσιακό στοιχείο και/ή τραπεζικός λογαριασμός δυνάμει των διατάξεων της παραγράφου ΣΤ ανωτέρω και να δώσει στους Αιτητές και/ή στους δικηγόρους των Αιτητών τα στοιχεία των δεσμευμένων περιουσιακών στοιχείων και/ή τα υπόλοιπα αυτών και/ή τους αριθμούς των δεσμευμένων τραπεζικών λογαριασμών, καθώς και τα ονόματα των προσώπων επ' ονόματι των οποίων διατηρούνται τα εν λόγω περιουσιακά στοιχεία και οι εν λόγω λογαριασμοί.
Νοείται ότι σε περίπτωση που τράπεζα ή άλλο πιστωτικό ίδρυμα δεν έχει δεσμεύσει οποιοδήποτε περιουσιακό στοιχείο και/ή τραπεζικό λογαριασμό δυνάμει των διατάξεων της παραγράφου ΣΤ ανωτέρω, δεν έχει υποχρέωση να πληροφορήσει τους Αιτητές και/ή τους δικηγόρους αυτών.
Νοείται επίσης ότι οι Αιτητές θα υποχρεούνται να καταβάλουν οποιαδήποτε εύλογα έξοδα που οποιαδήποτε τράπεζα ή άλλο πιστωτικό ίδρυμα θα υποστεί για σκοπούς της συμμόρφωσης του με τις πρόνοιες της παρούσας παραγράφου ως αυτά θα εγκριθούν από το Δικαστήριο.
	•	Υποβοηθητικό Διάταγμα του Σεβαστού Δικαστηρίου που να διατάζει τον Καθ' ου η Αίτηση 1 προσωπικά και/ή έκαστο εκ των Καθ' ων η Αίτηση 2 έως 6 μέσω των διευθυντών τους και/ή οποιουσδήποτε από αυτούς, όπως εντός δέκα (10) ημερών από την ημερομηνία επίδοσης και/ή λήψης γνώσης του παρόντος Διατάγματος, ετοιμάσουν, καταχωρήσουν και επιδώσουν στους δικηγόρους των Αιτητών, ένορκη δήλωση με την οποία να παραθέτουν τις πληροφορίες που αυτοί οφείλουν να αποκαλύψουν δυνάμει του παρόντος Διατάγματος, και που θα επισυνάπτει όλα τα σχετικά έγγραφα και αρχεία που υποστηρίζουν τις πληροφορίες που αυτοί θα αποκαλύψουν:
	•	Οι Καθ' ων η Αίτηση πρέπει να αποκαλύψουν όλα τους τα περιουσιακά στοιχεία ανά το παγκόσμιο η αξία των οποίων υπερβαίνει τα ΕΥΡΩ10.000 ή το ισόποσο σε οποιοδήποτε άλλο νόμισμα, είτε αυτά είναι εγγεγραμμένα επ' ονόματι τους είτε όχι και είτε κατέχονται εξ ολοκλήρου ή από κοινού με άλλους (solely or jointly owned) είτε το συμφέρον των Καθ' ων η Αίτηση επί αυτών είναι επ' ονόματι τους, είναι ωφέλιμο ή κατέχεται άλλως πως (legally, beneficially or otherwise) συμπεριλαμβανομένου υπό την ιδιότητα τους ως δικαιούχους κάτω από διακριτικό εμπίστευμα (discretionary trust) ή ιδιωτικό ίδρυμα (private foundation), αποκαλύπτοντας την αξία, την τοποθεσία και τις λεπτομέρειες αυτών των περιουσιακών στοιχείων, συμπεριλαμβανομένου της ταυτότητας οποιουδήποτε προσώπου ή οργανισμού που τα κατέχει και τα κρατεί εκ μέρους και προς όφελος των Καθ' ων η Αίτηση.
Νοείται ότι οι Καθ' ων η Αίτηση οφείλουν να αποκαλύψουν τα περιουσιακά τους στοιχεία κατά την ημερομηνία επίδοσης και/ή λήψης γνώσης του παρόντος Διατάγματος και σε περίπτωση που υπήρξε οποιαδήποτε αλλαγή στα περιουσιακά τους στοιχεία έκτοτε να το αναφέρουν ρητά στην ένορκη δήλωση που θα κατατεθεί.
	•	Οι Καθ' ων η Αίτηση πρέπει να αποκαλύψουν όλους τους τραπεζικούς λογαριασμούς που έχουν είτε εξ ολοκλήρου επ' ονόματι τους ή από κοινού με άλλους (solely or in joint names) και/ή επί των οποίων οι Καθ' ων η Αίτηση έχουν δικαίωμα να υπογράφουν (signatories) και/ή κατέχονται από αντιπρόσωπο εκ μέρους και προς όφελος των Καθ' ων η Αίτηση και/ή επί των οποίων αυτοί με άλλο τρόπο έχουν εξουσία να ελέγχουν μεταφορές από και προς τον λογαριασμό, αποκαλύπτοντας όλες τις λεπτομέρειες συμπεριλαμβανομένων του αριθμού λογαριασμού, του ονόματος του κατόχου του λογαριασμού (account holder), το τραπεζικό ίδρυμα στο οποίο βρίσκεται ο λογαριασμός και το υπόλοιπο του λογαριασμού κατά την ημερομηνία επίδοσης.
Νοείται ότι αν οι πιο πάνω πληροφορίες ενδεχομένως να αυτοενοχοποιήσουν τους Καθ' ων η Αίτηση, αυτοί δύνανται να αρνηθούν να παράσχουν τις πληροφορίες, αλλά συνιστάται όπως αυτοί λάβουν νομική συμβουλή πριν αρνηθούν να παράσχουν τις πληροφορίες.
Νοείται επίσης ότι αδικαιολόγητη άρνηση να παράσχουν τις πληροφορίες αποτελεί καταφρόνηση Δικαστηρίου και δύναται να οδηγήσει στην επιβολή φυλάκισης, προστίμου ή σε κατάσχεση των περιουσιακών τους στοιχείων.
	•	Επιβαρυντικό Διάταγμα του Δικαστηρίου σύμφωνα με τις πρόνοιες του περί Επιβαρυντικών Διαταγμάτων Νόμου Ν.31(Ι)/1992, με το οποίο να επιβαρύνονται οι 1.000 μετοχές των Καθ' ων η Αίτηση 2, επί των οποίων έχει συμφέρον και/ή επί των οποίων είναι δικαιούχος ο Καθ' ου η Αίτηση 1, προς εξασφάλιση του εξ αποφάσεως χρέους του Καθ' ου η Αίτηση 1 προς τους Αιτητές ύψους ΕΥΡΩ7.000.000 μαζί με νόμιμους τόκους υπερημερίας που υπολογίζονται από 11/10/2018 ως την ημέρα καταβολής καθώς επίσης το ποσό των PLN32.234 (ή το ισόποσο σε ευρώ) σύμφωνα με το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα, ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο.
Νοείται ότι η επιβάρυνση επεκτείνεται σε οποιοδήποτε μέρισμα ή άλλο εισόδημα πληρωτέο σε σχέση με τις 1.000 μετοχές των Καθ' ων η Αίτηση 2, επί των οποίων έχει συμφέρον και/ή των οποίων είναι δικαιούχος ο Καθ' ου η Αίτηση 1. Τυχόν ποσά τα οποία θα εισπραχθούν ως μέρισμα ή άλλο εισόδημα πριν την πώληση και/ή διάθεση και/ή ρευστοποίηση των εν λόγω μετοχών συμφώνως με σχετικό διάταγμα του Δικαστηρίου, θα χρησιμοποιηθούν προς ικανοποίηση και/ή εξόφληση του εξ αποφάσεως χρέους του Καθ' ου η Αίτηση 1 προς τους Αιτητές που προκύπτει από το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο.
Νοείται ότι η επιβάρυνση επί των 1.000 μετοχών των Καθ' ων η Αίτηση 2, επί των οποίων έχει συμφέρον και/ή των οποίων είναι δικαιούχος ο Καθ' ου η Αίτηση 1, θα ισχύει μέχρι την πώληση και/ή διάθεση και/ή ρευστοποίηση αυτών και/ή μέχρι νεωτέρας διαταγής του Δικαστηρίου.
	•	Επιβαρυντικό Διάταγμα του Δικαστηρίου σύμφωνα με τις πρόνοιες του περί Επιβαρυντικών Διαταγμάτων Νόμου Ν.31(Ι)/1992, με το οποίο να επιβαρύνονται οι 1.000 μετοχές των Καθ' ων η Αίτηση 3, επί των οποίων έχει συμφέρον και/ή επί των οποίων είναι δικαιούχος ο Καθ' ου η Αίτηση 1, προς εξασφάλιση του εξ αποφάσεως χρέους του Καθ' ου η Αίτηση 1 προς τους Αιτητές ύψους 7.000.000ΕΥΡΩ μαζί με νόμιμους τόκους υπερημερίας που υπολογίζονται από 11/10/2018 ως την ημέρα καταβολής καθώς επίσης το ποσό των PLN32.234 (ή το ισόποσο σε ευρώ) σύμφωνα με το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα, ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο.
Νοείται ότι η επιβάρυνση επεκτείνεται σε οποιοδήποτε μέρισμα ή άλλο εισόδημα πληρωτέο σε σχέση με τις 1.000 μετοχές των Καθ' ων η Αίτηση 3, επί των οποίων έχει συμφέρον και/ή των οποίων είναι δικαιούχος ο Καθ' ου η Αίτηση 1. Τυχόν ποσά τα οποία θα εισπραχθούν ως μέρισμα ή άλλο εισόδημα πριν την πώληση και/ή διάθεση και/ή ρευστοποίηση των εν λόγω μετοχών συμφώνως με σχετικό διάταγμα του Δικαστηρίου, θα χρησιμοποιηθούν προς ικανοποίηση και/ή εξόφληση του εξ αποφάσεως χρέους του Καθ' ου η Αίτηση 1 προς τους Αιτητές που προκύπτει από το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο.
Νοείται ότι η επιβάρυνση επί των 1.000 μετοχών των Καθ' ων η Αίτηση 3, επί των οποίων έχει συμφέρον και/ή των οποίων είναι δικαιούχος ο Καθ' ου η Αίτηση 1, θα ισχύει μέχρι την πώληση και/ή διάθεση και/ή ρευστοποίηση αυτών και/ή μέχρι νεωτέρας διαταγής του Δικαστηρίου.
	•	Επιβαρυντικό Διάταγμα του Δικαστηρίου σύμφωνα με τις πρόνοιες του περί Επιβαρυντικών Διαταγμάτων Νόμου ^31(^/1992, με το οποίο να επιβαρύνονται οι 1.000 μετοχές των Καθ' ων η Αίτηση 4, επί των οποίων έχει συμφέρον και/ή επί των οποίων είναι δικαιούχος ο Καθ' ου η Αίτηση 1, προς εξασφάλιση του εξ αποφάσεως χρέους του Καθ' ου η Αίτηση 1 προς τους Αιτητές ύψους 7.000.000ΕΥΡΩ μαζί με νόμιμους τόκους υπερημερίας που υπολογίζονται από 11/10/2018 ως την ημέρα καταβολής καθώς επίσης το ποσό των PLN32.234 (ή το ισόποσο σε ευρώ) σύμφωνα με το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα, ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο.
Νοείται ότι η επιβάρυνση επεκτείνεται σε οποιοδήποτε μέρισμα ή άλλο εισόδημα πληρωτέο σε σχέση με τις 1.000 μετοχές των Καθ' ων η Αίτηση 4, επί των οποίων έχει συμφέρον και/ή των οποίων είναι δικαιούχος ο Καθ' ου η Αίτηση 1. Τυχόν ποσά τα οποία θα εισπραχθούν ως μέρισμα ή άλλο εισόδημα πριν την πώληση και/ή διάθεση και/ή ρευστοποίηση των εν λόγω μετοχών συμφώνως με σχετικό διάταγμα του Δικαστηρίου, θα χρησιμοποιηθούν προς ικανοποίηση και/ή εξόφληση του εξ αποφάσεως χρέους του Καθ' ου η Αίτηση 1 προς τους Αιτητές που προκύπτει από το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο.
Νοείται ότι η επιβάρυνση επί των 1.000 μετοχών των Καθ' ων η Αίτηση 4, επί των οποίων έχει συμφέρον και/ή των οποίων είναι δικαιούχος ο Καθ' ου η Αίτηση 1, θα ισχύει μέχρι την πώληση και/ή διάθεση και/ή ρευστοποίηση αυτών και/ή μέχρι νεωτέρας διαταγής του Δικαστηρίου.
	•	Επιβαρυντικό Διάταγμα του Δικαστηρίου σύμφωνα με τις πρόνοιες του περί Επιβαρυντικών Διαταγμάτων Νόμου Ν.31(/)/1992, με το οποίο να επιβαρύνονται οι 1.000 μετοχές των Καθ' ων η Αίτηση 5, επί των οποίων έχει συμφέρον και/ή επί των οποίων είναι δικαιούχος ο Καθ' ου η Αίτηση 1, προς εξασφάλιση του εξ αποφάσεως χρέους του Καθ' ου η Αίτηση 1 προς τους Αιτητές ύψους 7.000.000ΕΥΡΩ μαζί με νόμιμους τόκους υπερημερίας που υπολογίζονται από 11/10/2018 ως την ημέρα καταβολής καθώς επίσης το ποσό των PLN32.234 (ή το ισόποσο σε ευρώ) σύμφωνα με το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο.
Νοείται ότι η επιβάρυνση επεκτείνεται σε οποιοδήποτε μέρισμα ή άλλο εισόδημα πληρωτέο σε σχέση με τις 1.000 μετοχές των Καθ' ων η Αίτηση 5, επί των οποίων έχει συμφέρον και/ή των οποίων είναι δικαιούχος ο Καθ' ου η Αίτηση 1. Τυχόν ποσά τα οποία θα εισπραχθούν ως μέρισμα ή άλλο εισόδημα πριν την πώληση και/ή διάθεση και/ή ρευστοποίηση των εν λόγω μετοχών συμφώνως με σχετικό διάταγμα του Δικαστηρίου, θα χρησιμοποιηθούν προς ικανοποίηση και/ή εξόφληση του εξ αποφάσεως χρέους του Καθ' ου η Αίτηση 1 προς τους Αιτητές που προκύπτει από το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα, ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο.
Νοείται ότι η επιβάρυνση επί των 1.000 μετοχών των Καθ' ων η Αίτηση 5, επί των οποίων έχει συμφέρον και/ή των οποίων είναι δικαιούχος ο Καθ' ου η Αίτηση 1, θα ισχύει μέχρι την πώληση και/ή διάθεση και/ή ρευστοποίηση αυτών και/ή μέχρι νεωτέρας διαταγής του Δικαστηρίου.
	•	Επιβαρυντικό Διάταγμα του Δικαστηρίου σύμφωνα με τις πρόνοιες του περί Επιβαρυντικών Διαταγμάτων Νόμου Ν.31(/)/1992, με το οποίο να επιβαρύνονται οι 1.000 μετοχές των Καθ' ων η Αίτηση 6, επί των οποίων έχει συμφέρον και/ή επί των οποίων είναι δικαιούχος ο Καθ' ου η Αίτηση 1, προς εξασφάλιση του εξ αποφάσεως χρέους του Καθ' ου η Αίτηση 1 προς τους Αιτητές ύψους 7.000.000ΕΥΡΩ μαζί με νόμιμους τόκους υπερημερίας που υπολογίζονται από 11/10/2018 ως την ημέρα καταβολής καθώς επίσης το ποσό των PLN2.234 (ή το ισόποσο σε ευρώ) σύμφωνα με το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα, ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο.
Νοείται ότι η επιβάρυνση επεκτείνεται σε οποιοδήποτε μέρισμα ή άλλο εισόδημα πληρωτέο σε σχέση με τις 1.000 μετοχές των Καθ' ων η Αίτηση 6, επί των οποίων έχει συμφέρον και/ή των οποίων είναι δικαιούχος ο Καθ' ου η Αίτηση 1. Τυχόν ποσά τα οποία θα εισπραχθούν ως μέρισμα ή άλλο εισόδημα πριν την πώληση και/ή διάθεση και/ή ρευστοποίηση των εν λόγω μετοχών συμφώνως με σχετικό διάταγμα του Δικαστηρίου, θα χρησιμοποιηθούν προς ικανοποίηση και/ή εξόφληση του εξ αποφάσεως χρέους του Καθ' ου η Αίτηση 1 προς τους Αιτητές που προκύπτει από το διάταγμα πληρωμής ημερομηνίας 22/10/2018 που εκδόθηκε από το Περιφερειακό Δικαστήριο της Βαρσοβίας, Α' Αστικό Τμήμα ως αυτό έχει αναγνωριστεί και/ή εγγραφεί στην Κύπρο και/ή άλλως πως μπορεί να εκτελεστεί στην Κύπρο.
Νοείται ότι η επιβάρυνση επί των 1.000 μετοχών των Καθ' ων η Αίτηση 6, επί των οποίων έχει συμφέρον και/ή των οποίων είναι δικαιούχος ο Καθ' ου η Αίτηση 1, θα ισχύει μέχρι την πώληση και/ή διάθεση και/ή ρευστοποίηση αυτών και/ή μέχρι νεωτέρας διαταγής του Δικαστηρίου.»
Τα γεγονότα επί των οποίων στηρίζεται η παρούσα αίτηση εμφαίνονται στην επισυνημμένη σ' αυτήν ένορκη δήλωση της XXXXX Φούττη.
«ΠΑΡΑΡΤΗΜΑ A
Το Διάταγμα καλύπτει, μεταξύ άλλων:
	•	Τα εξής περιουσιακά στοιχεία των Καθ' ων η Αίτηση 2:
	•	το 75% του μετοχικού κεφαλαίου της εταιρείας "Warsaw Eagles" sp. z o.o., εκ Πολωνίας με αριθμό εγγραφής 0000372529
	•	το 100% του μετοχικού κεφαλαίου της εταιρείας Tailo Investments SA εκ Λουξεμβούργου, η οποία κατέχει το 33,33% της εταιρείας Ramsay sp z o.o., εκ Πολωνίας με αριθμό εγγραφής 0000298947
	•	το 100% του μετοχικού κεφαλαίου της εταιρείας Planet Cinema Poland sp. z o.o. (προηγουμένως Planet Cinema Elk sp z o.o.) εκ Πολωνίας με αριθμό εγγραφής 0000406662
	•	το 99,9% του μετοχικού κεφαλαίου της εταιρείας Matrix Malta Ltd εκ Μάλτας, η οποία κατέχει ολόκληρο το μετοχικό κεφάλαιο της εταιρείας MOOBLEY sp z o.o. εκ Πολωνίας με αριθμό εγγραφής 0000419087
	•	το 100% του μετοχικού κεφαλαίου της εταιρείας Broomfield Investments sp. z o.o. εκ Πολωνίας με αριθμό εγγραφής 0000518350
	•	το 99% του μετοχικού κεφαλαίου της εταιρείας Europa Development sp. z o.o. εκ Πολωνίας με αριθμό εγγραφής 0000262555
	•	το 100% του μετοχικού κεφαλαίου της εταιρείας Planet Cinema Katowice sp. z o.o. εκ Πολωνίας με αριθμό εγγραφής 0000472783
	•	το 100% του μετοχικού κεφαλαίου της εταιρείας Tompkins Poland sp. z o.o. εκ Πολωνίας με αριθμό εγγραφής 0000366109
	•	το 50% του μετοχικού κεφαλαίου της εταιρείας Sarcedo sp. z o.o. εκ Πολωνίας με αριθμό εγγραφής 0000825601
	•	Τα εξής περιουσιακά στοιχεία των Καθ' ων η Αίτηση 3:
	•	το 100% του μετοχικού κεφαλαίου της εταιρείας Master Management sp. z o.o. εκ Πολωνίας με αριθμό εγγραφής 0000262111
	•	το 25% του μετοχικού κεφαλαίου της εταιρείας GV Elk sp. z o.o. εκ Πολωνίας με αριθμό εγγραφής 0000369301
	•	το 33,3% του μετοχικού κεφαλαίου της εταιρείας Planet Cinema sp. z o.o. εκ Πολωνίας με αριθμό εγγραφής 0000389785
	•	το 100% του μετοχικού κεφαλαίου της εταιρείας "Radomsko Real Estate" sp. z o.o. εκ Πολωνίας με
αριθμό εγγραφής 0000265035
	•	το 34% του μετοχικού κεφαλαίου της εταιρείας Salvatore sp. z o.o. εκ Πολωνίας με αριθμό εγγραφής 0000350563
	•	το 100% του μετοχικού κεφαλαίου της εταιρείας MMG sp. z o.o. εκ Πολωνίας με αριθμό εγγραφής 0000307698
	•	το 100% του μετοχικού κεφαλαίου της εταιρείας Jellicoe sp. z o.o. εκ Πολωνίας με αριθμό εγγραφής 0000331491
	•	το 33,3% του μετοχικού κεφαλαίου της εταιρείας Master Management Bulgaria OOD εκ Βουλγαρίας
	•	το 100% του μετοχικού κεφαλαίου της εταιρείας Masterton Capital SCSP εκ Λουξεμβούργου, μέσω
της οποίας κατέχονται οι εξής εταιρείες:
i.
ii.
iii.
HBK 1 spótka z ograniczona odpowiedzialnošcia, εκ Πολωνίας, με αριθμό εγγραφής 0000654238,
HBK 1 spótka z ograniczona odpowiedzialnošcia Projekt Kutno sp.k., εκ Πολωνίας, με αριθμό εγγραφής 0000412995,
HBK 2 spótka z ograniczona odpowiedzialnošcia, εκ Πολωνίας, με αριθμό εγγραφής 0000648308,
iv.
HBK 2 spótka z ograniczona odpowiedzialnošcia Projekt Józefostaw sp.k., εκ Πολωνίας, με αριθμό εγγραφής 0000350024,
v.
HBK 3 spótka z ograniczona odpowiedzialnošcia, εκ Πολωνίας, με αριθμό εγγραφής
0000648071,
vi.
HBK 3 spótka z ograniczona odpowiedzialnošcia Projekt Poznaή sp.k., εκ Πολωνίας, με αριθμό εγγραφής 0000365462,
vii.
HBK 4 spótka z ograniczona odpowiedzialnošcia, εκ Πολωνίας, με αριθμό εγγραφής
0000651452,
viii.
HBK 4 spótka z ograniczona odpowiedzialnošcia Projekt Ciechanów sp.k., εκ Πολωνίας, με αριθμό εγγραφής 0000365488,
ix.
HBK 5 spótka z ograniczona odpowiedzialnošcia, εκ Πολωνίας, με αριθμό εγγραφής 0000648031,
x.
HBK 5 spótka z ograniczona odpowiedzialnošcia Projekt Piekary Slaskie sp.k., εκ Πολωνίας, με αριθμό εγγραφής 0000365858,
xi.
HBK 6 spótka z ograniczona odpowiedzialnošcia, εκ Πολωνίας, με αριθμό εγγραφής 0000648235,
xii.
HBK 6 spótka z ograniczona odpowiedzialnošcia Projekt Szczecin sp.k., εκ Πολωνίας, με αριθμό εγγραφής 0000375487,
xiii.
HBK 7 spótka z ograniczona odpowiedzialnošcia, εκ Πολωνίας, με αριθμό εγγραφής
0000648189,
xiv.
HBK 7 spótka z ograniczona odpowiedzialnošcia Projekt Lubin sp.k., εκ Πολωνίας, με αριθμό εγγραφής 0000344949,
xv.
HBK 8 spótka z ograniczona odpowiedzialnošcia, εκ Πολωνίας, με αριθμό εγγραφής
0000648309,
xvi.
HBK 8 spótka z ograniczona odpowiedzialnošcia Projekt Myšlibórz sp.k., εκ Πολωνίας, registration no.: 0000420713,
xvii.
HBK 9 spótka z ograniczona odpowiedzialnošcia, εκ Πολωνίας, με αριθμό εγγραφής
0000648505,
xviii.
HBK 9 spótka z ograniczona odpowiedzialnošcia Projekt Žyrardów sp.k., εκ Πολωνίας, με αριθμό εγγραφής 0000364351,
xix.
HBK 10 spótka z ograniczona odpowiedzialnošcia, εκ Πολωνίας, με αριθμό εγγραφής
0000648041,
xx.
HBK 10 spótka z ograniczona odpowiedzialnošcia Projekt Kotobrzeg sp.k., εκ Πολωνίας, με αριθμό εγγραφής 0000420629,
xxi.
HBK 11 spótka z ograniczona odpowiedzialnošcia, εκ Πολωνίας, με αριθμό εγγραφής
0000650168,
xxii.
HBK 11 spótka z ograniczona odpowiedzialnošcia Projekt Janów Lubelski sp.k., εκ Πολωνίας, με αριθμό εγγραφής 0000365841,
xxiii.
HBK 12 spótka z ograniczona odpowiedzialnošcia, εκ Πολωνίας, με αριθμό εγγραφής 0000649787,
	•	HBK 12 spótka z ograniczona odpowiedzialnošcia Projekt Zawiercie sp.k., εκ Πολωνίας, με αριθμό εγγραφής 0000420651,
	•	HBK 13 spótka z ograniczona odpowiedzialnošcia, εκ Πολωνίας, με αριθμό εγγραφής 0000648154,
	•	HBK 13 spótka z ograniczona odpowiedzialnošcia Projekt Krosno sp.k., εκ Πολωνίας, με αριθμό εγγραφής 0000413234.
	•	Τα εξής περιουσιακά στοιχεία των Καθ' ων η Αίτηση 4:
	•	το 50% του μετοχικού κεφαλαίου της εταιρείαςBacoli Properties spótka z ograniczona
odpowiedzialnošcia εκ Πολωνίας με αριθμό εγγραφής 0000274154
	•	Τα εξής περιουσιακά στοιχεία των Καθ' ων η Αίτηση 5:
	•	το 50% του μετοχικού κεφαλαίου της εταιρείας Tom & Paul's spótka z ograniczona odpowiedzialnošcia εκ Πολωνίας με αριθμό εγγραφής 0000405619
	•	το 100% του μετοχικού κεφαλαίου της εταιρείας RB Falcon spótka z ograniczona odpowiedzialnošcia εκ Πολωνίας με αριθμό εγγραφής 0000529870
	•	το 60% του μετοχικού κεφαλαίου της εταιρείαςRB Heron spótka z ograniczona odpowiedzialnošcia εκ Πολωνίας με αριθμό εγγραφής 0000529683
	•	το 70% του μετοχικού κεφαλαίου της εταιρείαςRB Raven spótka z ograniczona odpowiedzialnošcia εκ Πολωνίας με αριθμό εγγραφής 0000540517
	•	το 100% του μετοχικού κεφαλαίου της εταιρείαςRB Sparrow spótka z ograniczona odpowiedzialnošcia εκ Πολωνίας με αριθμό εγγραφής 0000542200, η οποία κατέχει το 100% της εταιρείας RB Parrot sp. z o.o. εκ Πολωνίας με αριθμό εγγραφής 0000528807
	•	το 100% του μετοχικού κεφαλαίου της εταιρείαςRB Starling spótka z ograniczona odpowiedzialnošcia εκ Πολωνίας με αριθμό εγγραφής 0000540533
	•	Τα εξής περιουσιακά στοιχεία των Καθ' ων η Αίτηση 6:
	•	το 70% του μετοχικού κεφαλαίου της εταιρείας Phemia Ltd εκ Λευκωσίας με αριθμό εγγραφής ΗΕ 366016
	•	το 33,33% του μετοχικού κεφαλαίου της εταιρείας KTK Energy spótka z ograniczona odpowiedzialnošcia εκ Πολωνίας με αριθμό εγγραφής 0000343207»
«ΠΑΡΑΡΤΗΜΑB
	•	Το παρόν Διάταγμα δεν απαγορεύει στον Καθ' ου η Αίτηση 1 να διαθέτει ΕΥΡΩ15.000 το μήνα, σε συνηθισμένα έξοδα διαβίωσης.
	•	Το παρόν Διάταγμα δεν απαγορεύει στους Καθ' ων η Αίτηση να διαθέτουν εύλογα ποσά το μήνα σε δικηγορικά έξοδα, νοουμένου ότι προηγουμένως θα ενημερώσουν τους δικηγόρους των Αιτητών για την προέλευση του ποσού που θα ξοδέψουν.
	•	Το παρόν Διάταγμα δεν απαγορεύει τους Καθ' ων η Αίτηση να διαθέσουν ή να διαχειριστούν περιουσιακά στοιχειά κατά τη διεξαγωγή των συνήθων εργασιών τους, νοουμένου ότι προηγουμένως θα ενημερώσουν τους δικηγόρους των Αιτητών κατά πόσο η αξία του περιουσιακού στοιχείου που θα διαθέσουν ή διαχειριστούν υπερβαίνει τα ΕΥΡΩ10.000, και νοουμένου ότι θα προσδιορίσουν το εν λόγω περιουσιακό στοιχείο όπως επίσης και την προστιθέμενη συναλλαγή.
	•	Οι Καθ' ων η Αίτηση δύνανται να συμφωνήσουν με τους δικηγόρους των Αιτητών όπως αυξηθούν τα ανωτέρω όρια εξόδων ή όπως διαφοροποιηθεί το παρόν Διάταγμα με οποιονδήποτε άλλο τρόπο, νοουμένου ότι η εν λόγω συμφωνία θα είναι γραπτή.
	•	Το παρόν Διάταγμα θα παύσει να είναι σε ισχύ έναντι των Καθ' ων η Αίτηση εάν αυτοί:
	•	παράσχουν ασφάλεια σε μορφή πληρωμής του ποσού των €7.000.000 στο Δικαστήριο, ή
	•	προχωρήσουν με την παροχή ασφάλειας σε μορφή που έχει συμφωνηθεί με τους δικηγόρους των Αιτητών.»
«ΠΑΡΑΡΤΗΜΑΓ
ΕΡΜΗΝΕΙΑ ΤΟΥ ΠΑΡΟΝΤΟΣ ΔΙΑΤΑΓΜΑΤΟΣ
	•	Οι Καθ' ων η Αίτηση που διατάζονται να μην προβούν σε κάποια πράξη, δεν πρέπει να προβούν στην εν λόγω πράξη ούτε οι ίδιοι ούτε άλλως πως. Δεν πρέπει να προβούν στην εν λόγω πράξη μέσω άλλων που ενεργούν εκ μέρους τους ή βάσει των οδηγιών τους ή με την ενθάρρυνση ή παρότρυνση τους.
ΜΕΡΗ ΕΚΤΟΣ ΤΩΝ ΑΙΤΗΤΩΝ ΚΑΙ ΚΑΘ' ΩΝ Η ΑΙΤΗΣΗ
	•	Επίδραση του Παρόντος Διατάγματος
Αποτελεί καταφρόνηση του Δικαστηρίου όταν οποιοδήποτε πρόσωπο το οποίο ειδοποιήθηκε για το παρόν Διάταγμα, εν γνώσει του βοηθήσει ή επιτρέψει την παράβαση του παρόντος Διατάγματος. Οποιοδήποτε πρόσωπο προβεί στις εν λόγω πράξεις υπόκειται σε φυλάκιση, σε επιβολή προστίμου ή η περιουσία του υπόκειται σε κατάσχεση.
	•	Συμψηφισμός από τράπεζες
Το παρόν Διάταγμα δεν απαγορεύει οποιαδήποτε τράπεζα από του να ασκεί οποιοδήποτε δικαίωμα συμψηφισμού σε σχέση με οποιαδήποτε χρηματοδότηση παρείχε στους Καθ' ων η Αίτηση προτού λάβει γνώση του παρόντος Διατάγματος.
	•	Αναλήψεις από τους Καθ' ων η Αίτηση
Καμία τράπεζα δεν χρειάζεται να προβεί σε έρευνες σε σχέση με τη χρήση οποιονδήποτε χρημάτων αναλήφθηκαν από τους Καθ' ων η Αίτηση εάν η ανάληψη φαίνεται να επιτρέπεται από το παρόν Διάταγμα.
	•	Άτομα εκτός Κυπριακής Δημοκρατίας
5.1 Εκτός όπως προβλέπεται στην παράγραφο 5.2 κατωτέρω, οι πρόνοιες του παρόντος Διατάγματος δεν επηρεάζουν ή αφορούν οποιονδήποτε εκτός της δικαιοδοσίας αυτού του Δικαστηρίου.
5.2 Οι πρόνοιες του παρόντος Διατάγματος θα επηρεάσουν τα ακόλουθα πρόσωπα που βρίσκονται σε χώρα ή πολιτεία εκτός της δικαιοδοσίας του αυτού του Δικαστηρίου:
	•	Τους Καθ' ων η Αίτηση, τους αξιωματούχους αυτών και τους αντιπροσώπους αυτών που διορίστηκαν με πληρεξούσιο
(2) Οποιοδήποτε πρόσωπο που:
ί. Υπόκειται στη δικαιοδοσία του παρόντος Δικαστηρίου
ίί. Έχει λάβει γραπτή ειδοποίηση του παρόντος Διατάγματος στην οικία του ή στον χώρο εργασίας του, η οποία βρίσκεται εντός της δικαιοδοσίας του παρόντος Δικαστηρίου
ιιι.	Δύναται να αποτρέψει πράξεις ή παραλείψεις εκτός της δικαιοδοσίας αυτού του
Δικαστηρίου που συνιστούν παράβαση των προνοιών του παρόντος Διατάγματος ή βοηθούν στην παράβαση αυτών·και
	•	Οποιοδήποτε άλλο πρόσωπο, μόνο στον βαθμό που το παρόν Διάταγμα ανακηρύσσεται εκτελεστέο ή εκτελείται από δικαστήριο στη χώρα ή πολιτεία όπου αυτός βρίσκεται.
	•	Περιουσιακά στοιχεία που βρίσκονται εκτός Κυπριακής Δημοκρατίας
6.1. Καμία πρόνοια του παρόντος Διατάγματος, σε όσο αφορά περιουσιακά στοιχεία που βρίσκονται εκτός της Κυπριακής Δημοκρατίας, δεν εμποδίζει οποιοδήποτε τρίτο πρόσωπο από του να συμμορφώνεται με:
	•	Υποχρεώσεις που εύλογα πιστεύει ότι έχει, συμβατικές ή άλλως πως, βάσει των νόμων και υποχρεώσεων τις χώρας ή πολιτείας όπου βρίσκονται τα περιουσιακά στοιχεία ή βάσει του εφαρμοστέου δικαίου επί οποιασδήποτε σύμβασης μεταξύ αυτού και των Καθ' ων η Αίτηση·και
	•	Οποιαδήποτε Διατάγματα των Δικαστηρίων εκείνης της χώρας ή πολιτείας, νοουμένου ότι έχει δοθεί εύλογη ειδοποίηση στους δικηγόρους των Αιτητών για οποιαδήποτε αίτηση Διαταγμάτων αυτής της φύσης.»
Η αίτηση βασίζεται στα άρθρα 1-10 του περί Επιβαρυντικών Διαταγμάτων Νόμου (Ν.31(Ι)/1992), στα άρθρα 3 έως 9 του περί Πολιτικής Δικονομίας Νόμου, Κεφ. 6, στον περί Δικαστηρίων Νόμο Ν.14/60 και ειδικότερα στα άρθρο 2, 29 και 32
αυτού, στους Θεσμούς Πολιτικής Δικονομίας Δ.39, ΘΘ.1-21, Δ.40, ΘΘ.3 και 9, Δ.42Α, Δ.45, Δ.48, ΘΘ.1,2, 3, 4, 5, 6, 7, 8, 9,
12, 13, Δ.51, Δ.64, ΘΘ.1-2, στον Ευρωπαϊκό Κανονισμό Αρ.805/2004 του Ευρωπαϊκού Κοινοβουλίου και του Συμβουλίου της 21ης Απριλίου 2004 για τη θέσπιση ευρωπαϊκού εκτελεστού τίτλου για μη αμφισβητούμενες αξιώσεις, στον Ευρωπαϊκό Κανονισμό (ΕΚ) Αρ.1393/2007 του Ευρωπαϊκού Κοινοβουλίου και του Συμβουλίου της 13ης Νοεμβρίου 2007 περί επιδόσεως και κοινοποιήσεως στα κράτη μέλη δικαστικών και εξωδίκων πράξεων σε αστικές ή εμπορικές υποθέσεις, ως επίσης στο Κοινοδίκαιο, στις αρχές της επιείκειας, στις συμφυείς εξουσίες, στη νομολογία και πρακτική του Δικαστηρίου.
Η ενόρκως δηλούσα XXXXX Φούττη λέγει, μεταξύ άλλων, στην ένορκή της δήλωση:
Είναι δικηγόρος στο δικηγορικό γραφείο A.G. Erotocritou LLC που εκπροσωπεί τους Αιτητές στην παρούσα διαδικασία. Είναι δεόντως εξουσιοδοτημένη από το διοικητικό συμβούλιο των Αιτητών να προβεί στην παρούσα ένορκη δήλωση προς υποστήριξη της χωρίς ειδοποίηση αίτησής τους για έκδοση των αιτουμένων διαταγμάτων.
H αίτηση με τον πιο πάνω τίτλο και αριθμό εγείρεται στα πλαίσια διαδικασιών εκτέλεσης του Διατάγματος Πληρωμής εναντίον του Καθ' ου η αίτηση 1, XXXXX Chester Kusmierz (στο εξής ο «Kusmierz»).
Οι Καθ' ων η Αίτηση 2 έως 6, δηλαδή οι Κυπριακές Εταιρείες, έχουν προστεθεί στην παρούσα διαδικασία ως εταιρείες που ανήκουν και ελέγχονται από τον Kusmierz και ως περιουσιακά στοιχεία του Kusmierz σε σχέση με τα οποία προωθείται η διαδικασία εκτέλεσης του Διατάγματος Πληρωμής.
Το Διάταγμα Πληρωμής εκδόθηκε στα πλαίσια διαδικασιών που εγέρθηκαν από τους Αιτητές εναντίον του Kusmierz στην Πολωνία και αποτελεί Ευρωπαϊκό Εκτελεστό Τίτλο συμφώνως με τις πρόνοιες του Ευρωπαϊκού Κανονισμού Εκτελεστού Τίτλου, εφόσον πρόκειται για απόφαση επί μη αμφισβητούμενης αξίωσης, εκτελεστή και τελεσίδικη στην Πολωνία. Με βάση το Διάταγμα Πληρωμής, ο Kusmierz διατάχθηκε να καταβάλει στους Αιτητές ποσό ύψους €7.000.000 πλέον τόκους και δικηγορικά έξοδα.
Στις 01/09/2020 το Διάταγμα Πληρωμής εγγράφηκε στην Κύπρο για σκοπούς εκτέλεσης, ενώπιον του Επαρχιακού Δικαστηρίου Λευκωσίας, σύμφωνα με τις πρόνοιες του Ευρωπαϊκού Κανονισμού Εκτελεστού Τίτλου.
Προβαίνει αυτή στην παρούσα ένορκη δήλωση, καθότι η αίτηση την οποία υποστηρίζει έπρεπε να καταχωρηθεί σε κατεπείγουσα βάση και εν όψει των περιορισμών που υφίστανται ένεκα της πανδημίας του COVID-19, δεν κατέστη δυνατό για τους αξιωματούχους των Αιτητών που διαμένουν στο εξωτερικό να ταξιδέψουν στην Κύπρο για να ορκιστούν οι ίδιοι.
Τα τεκμήρια που επισυνάπτονται στην ένορκη δήλωση είναι πρωτότυπα ή πιστά αντίγραφα των πρωτότυπων εγγράφων και
Οι Ελληνικές και Αγγλικές μεταφράσεις των τεκμηρίων που είναι στην Πολωνική γλώσσα και που επισυνάπτονται στην παρούσα ένορκη δήλωση, είναι πιστές και αληθείς μεταφράσεις που έχουν γίνει από τρίτα πρόσωπα που γνωρίζουν άπταιστα την Πολωνική και Ελληνική ή Πολωνική και Αγγλική γλώσσα αντίστοιχα.
Οι Αιτητές είναι εξ αποφάσεως πιστωτές του Kusmierz και οι παρούσες διαδικασίες εγείρονται στα πλαίσια εκτέλεσης του Διατάγματος Πληρωμής, το οποίο έχει εκδοθεί από Πολωνικό Δικαστήριο και έχει εγγραφεί στην Κύπρο, για ποσό που ξεπερνά τα 7 εκατομμύρια ευρώ.
Ο Kusmierz είναι γνωστός Αμερικανό-Πολωνός επιχειρηματίας, ο οποίος φαίνεται να ελέγχει αριθμό εταιρειών και έργα ακίνητης ιδιοκτησίας στην Πολωνία. Επίσης, ο Kusmierz φαίνεται να ζει μια ζωή χλιδής στην Πολωνία. Εντούτοις, λαμβάνει ενεργά διαβήματα για να αποφύγει τη συμμόρφωση του με το Διάταγμα Πληρωμής και μέχρι σήμερα δεν έχει καταβάλει οποιοδήποτε ποσό έναντι του εξ αποφάσεως χρέους του. Ως αποτέλεσμα των δόλιων ενεργειών του Kusmierz, οι προσπάθειες των Αιτητών να εκτελέσουν το Διάταγμα Πληρωμής στην Πολωνία έχουν αποβεί άκαρπες.
Κατόπιν ιδιωτικών ερευνών, οι Αιτητές ανακάλυψαν ότι ο Kusmierz κατέχει και ελέγχει πολύτιμα περιουσιακά στοιχεία μέσω μιας πολύπλοκης εταιρικής δομής δια μέσου της Κύπρου. Η δομή που χρησιμοποιεί ο Kusmierz για να κατέχει τα περιουσιακά του στοιχεία εμποδίζει την εκτέλεση αποφάσεων εναντίον του και κατά συνέπεια
διευκολύνει την καταδολίευση των εξ αποφάσεως πιστωτών του, περιλαμβανομένων των Αιτητών.
Τόσο στη βάση των ιδιωτικών ερευνών των Αιτητών όσο και στη βάση διαδικασιών αποκάλυψης τύπου Norwich Pharmacal που οι Αιτητές καταχώρισαν στην Κύπρο, οι Αιτητές ανακάλυψαν ότι τα περιουσιακά στοιχεία του Kusmierz κατέχονται μέσω αριθμού Κυπριακών εταιρειών, ήτοι τις Καθ' ων η Αίτηση 2 έως 6.
Στα πλαίσια της έρευνας των Αιτητών για την εξεύρεση τρόπων εκτέλεσης του Διατάγματος Πληρωμής διαφάνηκε ότι σε περίπτωση που οι Αιτητές επιχειρούσαν την εκτέλεση του Διατάγματος Πληρωμής στην Κύπρο, επί των μετοχών των Κυπριακών Εταιρειών, θα υφίστατο πραγματικός κίνδυνος ότι εκκρεμούσης της διαδικασίας εκτέλεσης ο Kusmierz θα λάμβανε ενέργειες για να εκμηδενίσει την αξία των μετοχών, με το να μεταφέρει τα περιουσιακά στοιχεία των εταιρειών αυτών στην Πολωνία κάτω από άλλη εταιρική δομή.
Συγκεκριμένα, η εταιρική δομή που χρησιμοποιεί ο Kusmierz για να κατέχει τα περιουσιακά του στοιχεία, καθιστά την εκτέλεση πολύ δύσκολη αφού στην ουσία εμποδίζει την εκτέλεση εναντίον του στην Πολωνία, ενώ σε περίπτωση που εγερθούν διαδικασίες εκτέλεσης στην Κύπρο, αυτές μπορούν να καταστούν άνευ αποτελέσματος αφού αρκεί μόνο ο Kusmierz να αποξενώσει τις μετοχές που κατέχουν οι Κυπριακές εταιρείες στις Πολωνικές εταιρείες ή να αποξενώσει τα περιουσιακά στοιχεία που κατέχουν οι Πολωνικές εταιρείες για να εμποδίσει τις διαδικασίες εκτέλεσης.
Οι Κυπριακές Εταιρείες φαίνεται να ελέγχονται από εντολοδόχους, και ο ιθύνων νους πίσω από τις εταιρείες, ήτοι ο Kusmierz βρίσκεται στο εξωτερικό και διοικεί τις εταιρείες εξ αποστάσεως, ενδεχομένως χρησιμοποιώντας πληρεξούσια έγγραφα ή άλλους μηχανισμούς ελέγχου. Ως εκ τούτου, ακόμη και εάν εκδοθούν απαγορευτικά διατάγματα προς υποβοήθηση της εκτέλεσης του Διατάγματος Πληρωμής, και πάλι δεν μπορεί να διασφαλιστεί ότι δεν θα ληφθούν ενέργειες στην Πολωνία για να εμποδιστεί η εκτέλεση.
Η προηγούμενη συμπεριφορά του Kusmierz καταδεικνύει ότι ο κίνδυνος να ληφθούν ενέργειες για να εμποδιστεί η εκτέλεση του Διατάγματος Πληρωμής είναι πραγματικός. Συγκεκριμένα:
	•	Ο Kusmierz δεν κατέβαλε οποιαδήποτε πληρωμή έναντι του εξ αποφάσεως χρέους
	•	ο Kusmierz επέδειξε δόλια συμπεριφορά και δεν δίστασε να προβεί σε παραπλανητικές δηλώσεις κατά την εξέταση του ενώπιον του Πολωνικού Δικαστηρίου σε σχέση με το συμφέρον του στις Κυπριακές Εταιρείες, με σκοπό την παρεμπόδιση της εκτέλεσης δικαστικής απόφασης
	•	ο Kusmierz δεν κατέχει οποιαδήποτε περιουσιακά στοιχεία στο όνομα του, ενώ τα περιουσιακά του στοιχεία κατέχονται μέσω μιας πολύπλοκης, αδιαφανούς εταιρικής δομής που από τη μια διασφαλίζει ότι δεν μπορεί να γίνει εκτέλεση στην Πολωνία, και από την άλλη καθιστά την αποξένωση των περιουσιακών στοιχείων πολύ εύκολη, αφού η εταιρική δομή μπορεί να διασπαστεί σε διάφορα σημεία ανάλογα με το που έχουν εγερθεί διαδικασίες εκτέλεσης.
Πέραν των πιο πάνω, η ευρύτερη συμπεριφορά του Kusmierz μπορεί να χαρακτηριστεί ως δόλια, αφού ενώ ο ίδιος φαίνεται να έχει την οικονομική δυνατότητα, εντούτοις αποφεύγει να συμμορφωθεί με απόφαση του Πολωνικού Δικαστηρίου χρησιμοποιώντας δόλιες τεχνικές.
Ως εκ των πιο πάνω, και δεδομένου του πρόδηλου και πραγματικού κινδύνου τυχόν προσωρινό διάταγμα παγοποίησης το οποίο θα εκδοθεί να παραβιαστεί, για σκοπούς υποβοήθησης της αποτελεσματικής εφαρμογής του διατάγματος παγοποίησης και διασφάλισης ότι θα επιτευχθεί η παγοποίηση των περιουσιακών στοιχείων που κατέχουν οι Κυπριακές Εταιρείες εκκρεμούσης της διαδικασίας εκτέλεσης, οι Αιτητές ζητούν το διορισμό παραλήπτη, ο οποίος θα είναι σε θέση να λάβει ενέργειες για να προστατεύσει τα περιουσιακά στοιχεία που βρίσκονται εκτός Κύπρου.
Οι Αιτητές έχουν επιλέξει συγκεκριμένα περιουσιακά στοιχεία που θα τεθούν υπό τον έλεγχο του παραλήπτη, τα οποία αναμένεται να έχουν επαρκή αξία για σκοπούς ικανοποίησης του εξ αποφάσεως χρέους.
Η διαφορά μεταξύ των μερών προκύπτει από μια συμφωνία χρηματοδότησης εταιρειών του Kusmierz από τους Αιτητές, την οποία εγγυήθηκε προσωπικά ο Kusmierz.
Οι Αιτητές αποτελούν μεγάλο ταμείο επενδύσεων (fund) δεόντως εγγεγραμμένο στην Πολωνία και ασχολούνται με την παροχή πιστωτικών διευκολύνσεων και επενδύσεων σε ακίνητη περιουσία. Το ταμείο των Αιτητών βρίσκεται στο στάδιο ολοκλήρωσης του κύκλου του και, ως εκ τούτου, το συνολικό κεφάλαιο υπό τη διαχείριση του δεν υπερβαίνει τα €10 εκατομμύρια, ενώ κατά περιόδους αιχμής η καθαρή αξία του ταμείου υπερέβαινε τα €80 εκατομμύρια. Όταν οι Αιτητές ανακτήσουν το ποσό που τους οφείλεται δυνάμει του Διατάγματος Πληρωμής, το ταμείο των Αιτητών θα ολοκληρώσει τη διαδικασία εκκαθάρισης του.
Ο Kusmierz είναι γνωστός Αμερικανό-Πολωνός επιχειρηματίας, ο οποίος φαίνεται να ελέγχει αριθμό εταιρειών και έργα ακίνητης ιδιοκτησίας στην Πολωνία.
Καθ' όλη τη διάρκεια της συνεργασίας του με τους Αιτητές, ο Kusmierz παρουσίαζε τον εαυτό του ως το πρόσωπο που ελέγχει αριθμό εταιρειών και έργων στην Πολωνία, και συγκεκριμένα ως το πρόσωπο που ελέγχει τον όμιλο εταιρειών γνωστό ως Master Management Group, ο οποίος ιδρύθηκε το 2006 και ο οποίος ασχολείται με επενδύσεις και τη διαχείριση ακινήτων στην Πολωνία. Ο όμιλος εταιρειών MMG διαχειρίζεται αριθμό επιχειρήσεων και άλλα περιουσιακά στοιχεία στην Πολωνία συμπεριλαμβανομένων εμπορικών κέντρων, κινηματογράφων, εστιατορίων και συγκροτημάτων κτηρίων.
Ο Kusmierz ήταν γνωστός στους Αιτητές ως πρόσωπο που δραστηριοποιείται στον κατασκευαστικό τομέα και στον τομέα των ακινήτων στην Πολωνία, ενώ είχε λάβει ξανά στο παρελθόν χρηματοδότηση από τον όμιλο εταιρειών στον οποίο ανήκουν οι Αιτητές. Συγκεκριμένα, κατά τη διάρκεια του τέταρτου τριμήνου του 2014, εταιρείες που συνδέονται με τον όμιλο εταιρειών στον οποίο ανήκουν οι Αιτητές παρείχαν δάνειο ύψους €45 εκατομμυρίων σε εταιρεία που ανήκε στον Kusmierz για την απόκτηση ακινήτου που βρίσκεται στην Βαρσοβία.
Η πιο πάνω δικαιοπραξία μεταξύ του Kusmierz και του ομίλου των Αιτητών δεν παρουσίασε προβλήματα αφού τα χρήματα που δανείστηκαν αποπληρώθηκαν πλήρως.
Στη συνέχεια, ο Kusmierz προσέγγισε εκ νέου τον όμιλο των Αιτητών ζητώντας ξανά χρηματοδότηση για ένα νέο έργο το οποίο αφορούσε την εκ των προτέρων ανάπτυξη ενός μη-ανεπτυγμένου τεμαχίου γης σε εμπορικό κέντρο μεσαίου μεγέθους.
Οι Αιτητές συμφώνησαν να χρηματοδοτήσουν το νέο έργο του Kusmierz, και περί τις 18/04/2016, η EDF SKY GPF s.a.r.l., εταιρεία συνδεδεμένη με τους Αιτητές και εγγεγραμμένη στο Λουξεμβούργο σύναψε συμφωνία πιστωτικής διευκόλυνσης για το ποσό των €5.500.000 με δύο εταιρείες που υπέδειξε ο Kusmierz, ήτοι τις Rosenblau Sp. zo.o. και RB Parrot Sp zo.o. (στο εξής η «Συμφωνία Πιστωτικής Διευκόλυνσης», η «Rosenblau» και η «Parrot» αντίστοιχα, και συλλογικά οι «Πρωτοφειλέτιδες Εταιρείες»). Δυνάμει της Συμφωνίας Πιστωτικής Διευκόλυνσης παραχωρήθηκε στις Πρωτοφειλέτιδες Εταιρείες ποσό ύψους €5.500.000, το οποίο έπρεπε να εξοφληθεί πλήρως μέχρι τις 31/05/2018.
Στις 24/10/2016, οι Αιτητές σύναψαν γραπτή συμφωνία εκχώρησης δικαιωμάτων με την EDF, δυνάμει της οποίας τα δικαιώματα της EDF κάτω από τη Συμφωνία Πιστωτικής Διευκόλυνσης εκχωρήθηκαν στους Αιτητές στις 31/10/2016 (στο εξής η «Συμφωνία Εκχώρησης»). Ως αποτέλεσμα της Συμφωνίας Εκχώρησης, στις 28/10/2016 τροποποιήθηκε η Συμφωνία Πιστωτικής Διευκόλυνσης καθιστώντας τους Αιτητές πιστωτές των Πρωτοφειλέτιδων Εταιρειών για την πιστωτική διευκόλυνση.
Περί τον Μάρτιο 2018, oKusmierz ενημέρωσε τους Αιτητές ότι δεν μπορούσε να ολοκληρώσει το έργο για το οποίο λήφθηκε η χρηματοδότηση εντός του αναμενόμενου χρονοδιαγράμματος, καθώς δεν είχε καταφέρει να εξασφαλίσει όλες τις απαιτούμενες άδειες, και ως εκ τούτου ζήτησε παράταση της ημερομηνίας αποπληρωμής του Δανείου.
Μετά από διαπραγματεύσεις, οι Αιτητές συγκατατέθηκαν στην παράταση του χρόνου αποπληρωμής του Δανείου, με αντάλλαγμα την παροχή προσωπικής εγγύησης του Δανείου από τον Kusmierz, τελικό δικαιούχο των Πρωτοφειλέτιδων Εταιρειών, που δόθηκε μέσω συναλλαγματικής εν λευκώ (in blanco). Ως εκ τούτου, δυνάμει γραπτής συμφωνίας ημερομηνίας 13/06/2018, ο Kusmierz εγγυήθηκε προσωπικά την εκπλήρωση των υποχρεώσεων των Πρωτοφειλέτιδων Εταιρειών κάτω από τη Συμφωνία Πιστωτικής Διευκόλυνσης.
Κατά τη δεδομένη στιγμή, οι Αιτητές αποδέχτηκαν την προσωπική εγγύηση του Kusmierz στη βάση παραστάσεων ότι αυτός ήταν αξιόχρεος ως ο ιδιοκτήτης τόσο των Πρωτοφειλέτιδων Εταιρειών, όσο και μεγάλου αριθμού άλλων εταιρειών που δραστηριοποιούνται στον κατασκευαστικό τομέα ακινήτων στην Πολωνία.
Τόσο οι Πρωτοφειλέτιδες Εταιρείες όσο και ο Kusmierz παρέλειψαν να αποπληρώσουν το Δάνειο εντός του συμφωνημένου χρόνου, αθετώντας τους όρους της Συμφωνίας Πιστωτικής Διευκόλυνσης και της Εγγύησης αντίστοιχα. Ως εκ τούτου, οι Αιτητές εξέδωσαν κλήση πληρωμής στις Πρωτοφειλέτιδες Εταιρείες και συμπλήρωσαν τη συναλλαγματική εν λευκώ που παρείχε ο Kusmierz, βάσει της οποίας προγραμματίστηκε η εξαγορά της συναλλαγματικής από τον Kusmierz στις 11/10/2018. Οι Πρωτοφειλέτιδες Εταιρείες παραλείπουν, μέχρι σήμερα, να ανταποκριθούν στην κλήση πληρωμής, ενώ ο Kusmierz παρέλειψε να καταβάλει πληρωμή σύμφωνα με τη συμπληρωμένη συναλλαγματική.
Στη βάση των πιο πάνω, οι Αιτητές καταχώρησαν δικαστικές διαδικασίες εναντίον του Kusmierz στην Πολωνία και περί τις 22/10/2018, το Επαρχιακό Δικαστήριο Βαρσοβίας εξέδωσε το Διάταγμα Πληρωμής υπέρ των Αιτητών και εναντίον του Kusmierz για το ποσό των €7.000.000, πλέον νόμιμο τόκο από τις 11/10/2018 μέχρι τελικής αποπληρωμής, πλέον δικαστικά έξοδα ποσού PLN32.234. Το Διάταγμα Πληρωμής κατέστη τελικό στις 09/11/2018.
O Kusmierz παρέλειψε να συμμορφωθεί με το Διάταγμα Πληρωμής και μέχρι σήμερα δεν έχει καταβάλει οποιοδήποτε ποσό έναντι του εξ αποφάσεως χρέους.
Ως εκ τούτου, στις αρχές Ιανουαρίου 2019, οι Αιτητές ξεκίνησαν διαδικασίες εκτέλεσης στην Πολωνία. Προς μεγάλη τους έκπληξη, οι Αιτητές διαπίστωσαν ότι ο Kusmierz, όχι μόνο δεν κατείχε οποιαδήποτε περιουσιακά στοιχεία στο όνομα του, αλλά ο ίδιος δήλωνε θετικά και ενώπιον του Δικαστηρίου ότι δεν είναι ιδιοκτήτης περιουσίας που μπορεί να αποτελέσει αντικείμενο εκτέλεσης του Διατάγματος Πληρωμής.
Οι Αιτητές χρησιμοποίησαν ως πρώτο μέτρο εκτέλεσης την υπηρεσία δικαστικών κλητήρων (bailiffs' service) στην Πολωνία που προνοούσε για το διορισμό δικαστικού κλητήρα με σκοπό τον εντοπισμό και τη ρευστοποίηση των περιουσιακών στοιχείων του Kusmierz για ικανοποίηση του Διατάγματος Πληρωμής.
Η διαδικασία εκτέλεσης απέβη άκαρπη αφού δεν εντοπίστηκαν οποιαδήποτε περιουσιακά στοιχεία επ' ονόματι του Kusmierz. Ο Δικαστικός κλητήρας επικοινώνησε και με τον ίδιο τον Kusmierz ζητώντας την αποκάλυψη των περιουσιακών του στοιχείων, χωρίς αποτέλεσμα.
Οι Αιτητές κάλεσαν τον Kusmierz σε εξέταση ενώπιον του Επαρχιακού Δικαστηρίου Βαρσοβίας αναφορικά με τα περιουσιακά του στοιχεία για σκοπούς εκτέλεσης του Διατάγματος Πληρωμής.
Μέχρι τον Ιούνιο 2019, ο Kusmierz απέφευγε να εμφανιστεί ενώπιον του Επαρχιακού Δικαστηρίου της Βαρσοβίας για τους σκοπούς της Πολωνικής Διαδικασίας Εξέτασης, προβάλλοντας διάφορες ανυποστήρικτες και αβάσιμες δικαιολογίες. Στη συνέχεια, και μετά την εμφάνιση του, ο Kusmierz παρείχε στο Δικαστήριο ανακριβείς, αναξιόπιστες και παραπλανητικές πληροφορίες, ενώ οι προσπάθειες του να παρεμποδίσει την Πολωνική Διαδικασία Εξέτασης συνεχίζονται μέχρι σήμερα.
Ο Kusmierz απέφυγε να εμφανιστεί ενώπιον του Επαρχιακού Δικαστηρίου της Βαρσοβίας κατά την ακρόαση της Πολωνικής Διαδικασίας Εξέτασης, η οποία είχε προγραμματιστεί ενώπιον του Δικαστηρίου τον Απρίλιο 2019, ισχυριζόμενος ότι ήταν στο εξωτερικό λόγω των διακοπών του Πάσχα.
Ο Kusmierz εμφανίστηκε τελικά ενώπιον του Επαρχιακού Δικαστηρίου Βαρσοβίας για το σκοπό της Πολωνικής Διαδικασίας Εξέτασης για πρώτη φορά στις 26/06/2019. Κατά τη διάρκεια της εμφάνισης του, ο Kusmierz κατάθεσε γραπτή δήλωση με την οποία υποστήριζε ότι δεν κατέχει οποιαδήποτε περιουσιακά στοιχεία που θα
μπορούσαν να χρησιμοποιηθούν προς εξόφληση του εξ αποφάσεως χρέους του προς τους Αιτητές.
Στις 10/07/2019, ο Kusmierz παρείχε στο Πολωνικό Δικαστήριο τη ζητηθείσα γραπτή δήλωση, στην οποία ανέφερε, πολύ γενικά, ότι η Casmir κατέχει τις Καθ' ων η Αίτηση 2, 3, 5 και 6 είτε άμεσα είτε μέσω των εμπιστευματοδόχων της, ενώ δεν παρείχε οποιεσδήποτε περαιτέρω λεπτομέρειες παρά τις οδηγίες του Πολωνικού Δικαστηρίου.
Ενώ ο Kusmierz παρουσιαζόταν στους Αιτητές ως ο τελικός δικαιούχος τόσο των Πρωτοφειλέτιδων Εταιρειών όσο και του ομίλου ΜΜG, στη βάση των οποίων οι Αιτητές αποδέχθηκαν την προσωπική του εγγύηση σύμφωνα με τη Συμφωνία Εγγύησης, μετά την έκδοση του Διατάγματος Πληρωμής ο ίδιος λαμβάνει ενέργειες για να εμποδίσει την εκτέλεση της απόφασης, απέφευγε επανειλημμένα να παραστεί στην Πολωνική Διαδικασία Εξέτασης ή να απαντήσει ξεκάθαρα στις ερωτήσεις του Δικαστηρίου, δήλωνε ενώπιον του Δικαστηρίου ότι δεν κατέχει οποιαδήποτε περιουσιακά στοιχεία που θα μπορούσαν να χρησιμοποιηθούν προς εκτέλεση του Διατάγματος Πληρωμής, ως επίσης και ότι οι Καθ' ων η Αίτηση 2, 3, 5 και 6 ανήκουν στην Casmir και όχι στον ίδιο.
Με σκοπό να αναχαιτιστεί η ανέντιμη συμπεριφορά του Kusmierz και να εκτελεστεί το Διάταγμα Πληρωμής, οι Αιτητές αποτάθηκαν στο Κυπριακό Δικαστήριο για την έκδοση διαταγμάτων αποκάλυψης. Συγκεκριμένα, οι Αιτητές καταχώρισαν την Αγωγή Αρ. 3353/2019 εναντίον της Ελληνικής Τράπεζας ενώπιον του Επαρχιακού Δικαστηρίου Λευκωσίας, αξιώνοντας την αποκάλυψη πληροφοριών αναφορικά με λογαριασμούς που ελέγχει ο Kusmierz.
Στα πλαίσια των Διαδικασιών Αποκάλυψης, στις 31/01/2020 εκδόθηκε σχετικό διάταγμα αποκάλυψης.
Η ένορκη δήλωση αποκάλυψης της Ελληνικής Τράπεζας καταχωρήθηκε στις 11/05/2020 και επιδόθηκε στους δικηγόρους των Αιτητών στην Κύπρο στις 12/05/2020. Το διάταγμα του Δικαστηρίου ημερομηνίας 31/01/2020 περιέχει ρητή πρόνοια με την οποία επιτρέπει τη χρήση των πληροφοριών που αποκαλύφθηκαν στα πλαίσια των Διαδικασιών Αποκάλυψης για σκοπούς εκτέλεσης του Διατάγματος Πληρωμής.
Από την ΕΔ Αποκάλυψης προκύπτουν, μεταξύ άλλων, τα εξής:
	•	Ο Kusmierz είναι ο μοναδικός ωφέλιμος ιδιοκτήτης της Καθ' ης η Αίτηση 2.
	•	Ο Kusmierz είναι ο μοναδικός ωφέλιμος ιδιοκτήτης της Casmir.
	•	Η Καθ' ης η Αίτηση 3 προέβαινε σε τακτικές πληρωμές διαφόρων ποσών που κυμαίνονταν από €1.000 έως €20.000 στην Casmir.
	•	Για σκοπούς της δήλωσης και πιστοποίησης της Casmir (Entity's Declaration and Self Certification Form), δηλώθηκαν ως κύρια εμπορικά γραφεία του Ομίλου (Group Principal Trading Offices) οι Καθ' ων η Αίτηση 2, 3, 5 και 6.
	•	Για σκοπούς της δήλωσης και πιστοποίησης της Καθ' ης η Αίτηση 2 (Entity's Declaration and Self Certification Form), δηλώθηκαν ως κύρια εμπορικά γραφεία του Ομίλου (Group Principal Trading Offices) οι εξής εταιρείες:
· Rosehill Investments Sp. zo. o. Warsaw
· Broomfield Investments Sp. z.o. o. Warsaw
· Catfield Investments Sp. Z o.o. Warsaw
· Tom & Paul's Sp. z. o. o. Warsaw
· Planet Cinema Katowice Sp. Z o. o. Warsaw
· Planet Cinema Elk Sp. z o. o. Warsaw
· Matrix Malta Ltd, Malta
· Tompkins Poland Sp. z o.o., Warsaw
· Europa Development Sp. z.o.o. Warsaw
· Warsaw Eagles Sp. z o.o. Warsaw
·	Tailo Investments S.A. Luxembourg
· Master Management Sp. z o.o. Warsaw
·	Casmir Investments Holdings Cyprus
· Auragen Real Estate Sp. z o.o.
Η ΕΔ Αποκάλυψης επιβεβαίωσε ότι ο Kusmierz είναι ο τελικός δικαιούχος των Καθ' ων η Αίτηση 2, 3, 5 και 6, αφού επιβεβαίωσε ότι ο Kusmierz είναι ο τελικός δικαιούχος της Casmir, η οποία είναι η ιδιοκτήτρια των εν λόγω εταιρειών. Υπενθυμίζεται ότι ο Kusmierz δήλωσε ενώπιον του Πολωνικού Δικαστηρίου ότι ηCasmir είναι η ιδιοκτήτρια των Καθ' ων η Αίτηση 2, 3, 5 και 6.
Τα πιο πάνω, καταδεικνύουν ότι ο Kusmierz συμπεριφέρεται δόλια με σκοπό να αποφύγει τις υποχρεώσεις που απορρέουν από απόφαση Ευρωπαϊκού Δικαστηρίου, χρησιμοποιώντας μια πολύπλοκη δομή υπεράκτιων εταιρειών η οποία επιτυγχάνει να θέσει τα περιουσιακά του στοιχεία εκτός της εμβέλειας των πιστωτών του, και σε αυτά τα πλαίσια δεν έχει διστάσει ακόμη και να παραπλανήσει το Δικαστήριο της Πολωνίας.
Το Πολωνικό δίκαιο δεν αναγνωρίζει το ωφέλιμο συμφέρον κάποιου σε μια εταιρεία για σκοπούς εκτέλεσης, δεν υπήρχε η δυνατότητα εκτέλεσης του Διατάγματος Πληρωμής στην Πολωνία.
Το Διάταγμα Πληρωμής είναι εκτελέσιμο στην Κύπρο με βάση τον Ευρωπαϊκό Κανονισμό (EK) Αρ. 805/2004. Μετά την εγγραφή του, το Διάταγμα Πληρωμής μπορεί να εκτελεστεί σε σχέση με τις μετοχές των Κυπριακών Εταιρειών σύμφωνα με τις πρόνοιες του περί Επιβαρυντικών Διαταγμάτων Νόμου, Ν.31(Ι)/1992, αφού ο εξ αποφάσεως οφειλέτης, Kusmierz είναι ο ωφέλιμος δικαιούχος των εν λόγω μετοχών.
Στα πλαίσια της έρευνας των Αιτητών για τους τρόπους εκτέλεσης του Διατάγματος Πληρωμής διαφάνηκε ότι σε περίπτωση που οι Αιτητές επιχειρούσαν την εκτέλεση του Διατάγματος Πληρωμής στην Κύπρο, μέσω των μετοχών των Κυπριακών Εταιρειών, θα υφίστατο πραγματικός κίνδυνος ότι εκκρεμούσης της διαδικασίας εκτέλεσης ο Kusmierz θα λάμβανε ενέργειες για να εκμηδενίσει την αξία των μετοχών των Κυπριακών εταιρειών που αποτελούν το αντικείμενο της εκτέλεσης, με το να μεταφέρει τα περιουσιακά τους στοιχεία στην Πολωνία κάτω από άλλη εταιρική δομή.
Συγκεκριμένα, η εταιρική δομή που χρησιμοποιεί από τον Kusmierz για να κατέχει τα περιουσιακά του στοιχεία, καθιστά την εκτέλεση πολύ δύσκολη αφού στην ουσία εμποδίζει την εκτέλεση εναντίον του στην Πολωνία, ενώ σε περίπτωση που εγερθούν διαδικασίες εκτέλεσης στην Κύπρο, αυτές μπορούν να καταστούν άνευ αποτελέσματος αφού αρκεί μόνο ο Kusmierz να αποξενώσει τις μετοχές που κατέχουν οι Κυπριακές εταιρείες στις Πολωνικές εταιρείες ή να αποξενώσει τα περιουσιακά στοιχεία που κατέχουν οι Πολωνικές εταιρείες για να εμποδίσει τις διαδικασίες εκτέλεσης.
Το όλο εγχείρημα καθίσταται ακόμη πιο δύσκολο καθώς οι Κυπριακές Εταιρείες φαίνεται να ελέγχονται από εντολοδόχους, και ο ιθύνων νους πίσω από τις εταιρείες, ήτοι ο Kusmierz βρίσκεται στο εξωτερικό και διοικεί τις εταιρείες εξ αποστάσεως, ενδεχομένως χρησιμοποιώντας πληρεξούσια έγγραφα ή άλλους μηχανισμούς ελέγχου. Ως εκ τούτου, ακόμη και εάν εκδοθούν απαγορευτικά διατάγματα προς υποβοήθηση της εκτέλεσης του Διατάγματος Πληρωμής, και πάλι δεν μπορεί να διασφαλιστεί ότι δεν θα ληφθούν ενέργειες στην Πολωνία για να εμποδιστεί η εκτέλεση.
Η προηγούμενη συμπεριφορά του Kusmierz καταδεικνύει ότι ο κίνδυνος να ληφθούν ενέργειες για να εμποδιστεί η εκτέλεση του Διατάγματος Πληρωμής είναι πραγματικός. Συγκεκριμένα:
	•	Ο Kusmierz δεν κατέβαλε οποιαδήποτε πληρωμή έναντι του εξ αποφάσεως χρέους
	•	ο Kusmierz επέδειξε δόλια συμπεριφορά και δεν δίστασε να προβεί σε παραπλανητικές δηλώσεις κατά την εξέταση του ενώπιον του Πολωνικού Δικαστηρίου σε σχέση με το συμφέρον του στις Κυπριακές Εταιρείες, με σκοπό την παρεμπόδιση της εκτέλεσης δικαστικής απόφασης
	•	ο Kusmierz δεν κατέχει οποιαδήποτε περιουσιακά στοιχεία στο όνομα του, ενώ τα περιουσιακά του στοιχεία κατέχονται μέσω μιας πολύπλοκης, αδιαφανούς εταιρικής δομής που από τη μια διασφαλίζει ότι δεν μπορεί να γίνει εκτέλεση στην Πολωνία και από την άλλη, καθιστά την αποξένωση των περιουσιακών στοιχείων πολύ εύκολη διαδικασία, αφού η εταιρική δομή μπορεί να διασπαστεί σε διάφορα σημεία ανάλογα με το που έχουν εγερθεί διαδικασίες εκτέλεσης.
Πέραν των πιο πάνω, η ευρύτερη συμπεριφορά του Kusmierz μπορεί να χαρακτηριστεί ως δόλια, αφού ενώ ο ίδιος φαίνεται να έχει την οικονομική δυνατότητα εντούτοις αποφεύγει να συμμορφωθεί με απόφαση του Πολωνικού Δικαστηρίου χρησιμοποιώντας δόλιες τεχνικές.
Δεδομένου του πρόδηλου και πραγματικού κινδύνου τυχόν προσωρινό διάταγμα παγοποίησης το οποίο θα εκδοθεί να παραβιαστεί, για σκοπούς υποβοήθησης του διατάγματος παγοποίησης και διασφάλισης ότι θα επιτευχθεί η παγοποίηση των περιουσιακών στοιχείων που κατέχουν οι Κυπριακές Εταιρείες εκκρεμούσης της διαδικασίας εκτέλεσης, οι Αιτητές ζητούν το διορισμό ενός παραλήπτη, ο οποίος θα είναι σε θέση να λάβει ενέργειες για να προστατεύσει τα περιουσιακά στοιχεία που βρίσκονται εκτός Κύπρου.
Οι Αιτητές έχουν επιλέξει συγκεκριμένα περιουσιακά στοιχεία που θα τεθούν υπό τον έλεγχο του παραλήπτη, τα οποία αναμένεται να έχουν επαρκή αξία για σκοπούς ικανοποίησης του εξ αποφάσεως χρέους.
Οι Αιτητές αιτούνται από το Δικαστήριο το διορισμό του XXXXX Καϊμακλιώτη ως παραλήπτη των Καθ' ων η Αίτηση 2 έως 4 με σκοπό να στοχεύσει συγκεκριμένα περιουσιακά στοιχεία που βρίσκονται εκτός δικαιοδοσίας και να ανακτήσει, να προστατεύσει και να διατηρήσει την αξία τους, αφού οι Αιτητές πιστεύουν ότι η αξία των εν λόγω καθορισμένων εταιρειών είναι ικανοποιητική για να καλύψει το χρέος που προκύπτει από το Διάταγμα Πληρωμής. Ο XXXXX Καϊμακλιώτης είναι εγκεκριμένος λογιστής, ο οποίος έχει εμπειρία σε σχέση με τις ανάγκες του διορισμού του και είναι κατάλληλος για να διοριστεί σε αυτό τον ρόλο. Ο XXXXX Καϊμακλιώτης δεν τελεί υπό σύγκρουση συμφερόντων και είναι έτοιμος και πρόθυμος να διοριστεί ως παραλήπτης στην υπόθεση αυτή. Οι Αιτητές εξασφάλισαν γραπτή επιβεβαίωση του XXXXX Καϊμακλιώτη με την οποία επιβεβαιώνει ότι είναι πρόθυμος και έτοιμος να αποδεχτεί αυτό τον διορισμό σε περίπτωση που το αποφασίσει το Δικαστήριο, μαζί με το βιογραφικό σημείωμα του XXXXX Καϊμακλιώτη. Η αμοιβή του XXXXX Καϊμακλιώτη έχει καθοριστεί στα ΕΥΡ12.000 μηνιαίως και οι Αιτητές έχουν επιφυλαχθεί να την καλύψουν, ως επίσης και οποιαδήποτε έξοδα υποστεί ο XXXXX Καϊμακλιώτης στα πλαίσια της εκτέλεσης των καθηκόντων του, σε περίπτωση που τα περιουσιακά στοιχεία υπό τον έλεγχο του παραλήπτη δεν είναι επαρκή για να καλύψουν τα έξοδα του. Η πιο πάνω αμοιβή θεωρείται εύλογη υπό τις περιστάσεις, εν όψει της διασυνοριακής φύσης της διαφοράς και στη βάση και άλλων προσφορών που έλαβαν οι Αιτητές από άλλους υποψηφίους παραλήπτες, ενώ το ύψος της αμοιβής αντικατοπτρίζει την πολυπλοκότητα των εταιρικών δομών που χρησιμοποιεί ο Kusmierz για να κατέχει τα περιουσιακά του στοιχεία.
Οι Αιτητές θεωρούν ότι ο διορισμός παραλήπτη είναι ο μόνος τρόπος να διασφαλιστεί ότι περιουσιακά στοιχεία ικανοποιητικής αξίας τα οποία βρίσκονται εκτός Κύπρου δεν θα αποξενωθούν, εκκρεμούσης της εκτέλεσης του Διατάγματος Πληρωμής επί των μετοχών των Κυπριακών Εταιρειών και κατά συνέπεια, δεν θα εκμηδενιστεί η αξία των εν λόγω μετοχών.
Περαιτέρω, οι Αιτητές αιτούνται την έκδοση ενδιάμεσου διατάγματος παγοποίησης στη βάση του πρότυπου λεκτικού διατάγματος παγοποίησης (standard form freezing order) εναντίον του Kusmierz και των Κυπριακών Εταιρειών, που αποσκοπεί στο να διασφαλίσει ότι περιουσιακά στοιχεία μέχρι της αξίας του Διατάγματος Πληρωμής θα παραμείνουν διαθέσιμα εκκρεμούσης της διαδικασίας εκτέλεσης.
Ως αναφέρεται ανωτέρω, το Διάταγμα Παραλήπτη αποσκοπεί στην εκτέλεση του διατάγματος παγοποίησης και έχει περιοριστεί σε συγκεκριμένα περιουσιακά στοιχεία που αναμένεται να είναι πολύτιμα. Δεν υπάρχει ανάγκη περιορισμού του διατάγματος παγοποίησης σε συγκεκριμένα πολύτιμα περιουσιακά στοιχεία εφόσον το πρότυπο λεκτικό διατάγματος παγοποίησης (standard form freezing order) περιλαμβάνει συγκεκριμένες πρόνοιες που περιορίζουν την εμβέλεια του μέχρι την αξία του εξ αποφάσεως χρέους.
Οι Κυπριακές Εταιρείες έχουν συνενωθεί στην παρούσα διαδικασία ως οντότητες οι οποίες ελέγχονται από τον Kusmierz και οι οποίες κρατούν περιουσιακά στοιχεία που ανήκουν στον Kusmierz, ως επίσης και ως οντότητες των οποίων οι μετοχές θα αποτελέσουν το αντικείμενο των διαδικασιών εκτέλεσης.
Η Καθ' ης η Αίτηση 2, Tabernacle Limited, είναι εταιρεία με εγγεγραμμένο γραφείο στη διεύθυνση Κωστάκη Παντελίδη 1, KOLOKASIDES BUILDING, 3ος Όροφος, 1010, Λευκωσία. Διευθυντής της Καθ' ης η Αίτηση 2 είναι ο XXXXX Πολυδώρου. Εγγεγραμμένος μέτοχος της Καθ' ης η Αίτηση 2 είναι η Casmir.
Σύμφωνα με την ΕΔ Αποκάλυψης, μοναδικός ωφέλιμος δικαιούχος της Καθ' ης η Αίτηση 2 (μέσω της Casmir) είναι ο Kusmierz. Περαιτέρω, σύμφωνα με την Γραπτή Δήλωση Kusmierz η οποία κατατέθηκε στα πλαίσια της Πολωνικής Διαδικασίας Εξέτασης στις 10/07/2019, η Καθ' ης η Αίτηση 2 ανήκει στην Casmir, της οποίας μοναδικός ωφέλιμος δικαιούχος είναι ο Kusmierz.
Η Καθ' ης η Αίτηση 2:
	•	κατέχει το 75% της Warsaw Eagles εκ Πολωνίας, εταιρείας που διαχειρίζεται την ομάδα Αμερικανικού
ποδοσφαίρου Warsaw Eagles,
	•	κατέχει εξ ολοκλήρου την εταιρεία Tailo Investments SA εκ Λουξεμβούργου, η οποία κατέχει εμμέσως το
33.3% των μετοχών της εταιρείας που διαχειρίζεται εμπορικό κέντρο στην Πολωνία,
	•	κατέχει εξ ολοκλήρου την εταιρεία Planet Cinema Poland, sp. z o.o. (προηγούμενος γνωστή ως Planet
Cinema Elk Sp z oo) εκ Πολωνίας, εταιρεία που διαχειρίζεται κινηματογράφο στο εμπορικό κέντρο Brama Mazur στην Πολωνία,
	•	κατέχει το 99.9% της Matrix Malta Ltd εκ Μάλτας, εταιρεία της οποίας κύρια δραστηριότητα είναι η
ανάπτυξη εφαρμογών και λογισμικού υπολογιστών και η οποία κατέχει εξ ολοκλήρου την εταιρεία MOOBLEY, sp z o.o., εκ Πολωνίας,
	•	κατέχει εξ ολοκλήρου την εταιρεία Broomfield Investments, sp z o.o., εκ Πολωνία,
	•	κατέχει το 99% της εταιρείας Europa Development, sp z o.o., εκ Πολωνία,
	•	κατέχει εξ ολοκλήρου την εταιρεία Planet Cinema Katowice, sp z o.o., εκ Πολωνίας,
	•	κατέχει εξ ολοκλήρου την εταιρεία Tompkins Poland, sp. z o.o., εκ Πολωνίας,
	•	κατέχει το 50% της Sarcedo sp z o.o., εκ Πολωνίας, και
	•	κατέχει το 33.33% της Ramsay sp z o.o., εκ Πολωνίας, μέσω της εταιρείας Tailo Investments SA, εκ Λουξεμβούργου.
Τα συνολικά περιουσιακά στοιχεία της Planet Cinema Poland το 2018 ανέρχονταν σε PLN5,556,730.87 (σήμερα περίπου ΕΥΡΩ1.3 εκατομμύρια) και οι συνολικές υποχρεώσεις της σε PLN5,261,555.87 (σήμερα περίπου ΕΥΡΩ1.2 εκατομμύρια). Επίσης, η εταιρεία φαίνεται να είχε απώλειες για το έτος 2018. Παρά την εικόνα που παρουσιάζουν οι οικονομικές καταστάσεις της, οι Αιτητές είναι της άποψης ότι η εταιρεία έχει θετική αξία και αποτελεί ένα πολύτιμο περιουσιακό στοιχείο του Kusmierz που ελέγχεται μέσω της Καθ' ης η Αίτηση 2.
Η Planet Cinema Poland είναι ανάμεσα στις εταιρείες που συμπεριλαμβάνονται στο Διάταγμα Παραλήπτη.
Η Καθ' ης η Αίτηση 2 κατέχει μετοχές στην εταιρεία Rosehill Investments sp. z. o.o., οι οποίες έχουν ενεχυριαστεί για το ποσό των €69.750.000 προς όφελος της EDF. Σύμφωνα με της πληροφορίες των Αιτητών, η εταιρεία Rosehill Investments sp. z. o.o. δεν ανήκει πλέον στον Kusmierz και η ενεχυρίαση των μετοχών της ακυρώθηκε.
Η Καθ' ης η Αίτηση 3, Statabon Limited, είναι εταιρεία με εγγεγραμμένο γραφείο στη διεύθυνση Κωστάκη Παντελίδη 1, KOLOKASIDES BUILDING, 3ος Όροφος, 1010, Λευκωσία. Διευθυντής της Καθ' ης η Αίτηση 3 είναι ο XXXXX Λαζάρου. Γραμματέας της Καθ' ης η Αίτηση 3 είναι η εταιρεία CYPROLIAISON LIMITED, η οποία είναι εταιρεία παροχής υπηρεσιών. Εγγεγραμμένος μέτοχος της Καθ' ης η Αίτηση 3 είναι ο XXXXX Λαζάρου.
Η Καθ' ης η Αίτηση 3 είναι μια από τις εταιρείες που αποκαλύπτονται στη δήλωση της Casmir ως να περιλαμβάνονται στον Όμιλο εταιρειών στον οποίο ανήκει και η Casmir. Περαιτέρω, σύμφωνα με την Γραπτή Δήλωση Kusmierz η οποία κατατέθηκε στα πλαίσια της Πολωνικής Διαδικασίας Εξέτασης στις 10/07/2019, η Καθ' ης η Αίτηση 3 ανήκει στην Casmir, της οποίας μοναδικός ωφέλιμος δικαιούχος είναι ο Kusmierz.
Σύμφωνα με την ΕΔ Αποκάλυψης, η Καθ' ης η Αίτηση 3 προέβαινε ανά τακτά χρονικά διαστήματα σε πληρωμές διαφόρων ποσών στην Casmir οι οποίες κυμαίνονταν από €1.000 έως €20.000.
Σύμφωνα με τις ιδιωτικές έρευνες στις οποίες έχουν προβεί οι Αιτητές, η Καθ' ης η Αίτηση 3:
	•	κατέχει εξ ολοκλήρου την εταιρεία Master Management Sp z oo, εκ Πολωνίας, η οποία είναι η κύρια επιχειρηματική εταιρεία του ομίλου εταιρειών MMG,
	•	κατέχει το 25% της GV Elk Sp z oo εκ Πολωνίας, εταιρείας που διαχειρίζεται το εμπορικό κέντρο Brama Mazur στην Πολωνία,
	•	κατέχει το 33.3% της Planet Cinema Sp z oo. εκ Πολωνίας, εταιρείας που διαχειρίζεται κινηματογράφο στο εμπορικό κέντρο Niwa στην Πολωνία,
	•	κατέχει εξ ολοκλήρου την εταιρεία Radomsko Real Estate Sp z oo εκ Πολωνίας, η οποία διαχειρίζεται το εστιατόριο με την επωνυμία Hammurabi στο εμπορικό κέντρο Niwa στην Πολωνία,
	•	κατέχει το 34% της Salvatore sp. z o.o., εκ Πολωνίας, εταιρείας που διαχειρίζεται επιχείρηση παροχής φιλοξενίας (hosting services),
	•	κατέχει εξ ολοκλήρου την εταιρεία MMG Sp. z o.o., εκ Πολωνίας,
	•	κατέχει εξ ολοκλήρου την εταιρεία Jelicoe Sp. z o.o., εκ Πολωνίας,
	•	κατέχει το 33.3% της Master Management Bulgaria OOD, εκ Βουλγαρίας,
	•	κατέχει εξ ολοκλήρου την Masterton Capital SCSP, εκ Λουξεμβούργου,
	•	κατέχει εξ ολοκλήρου την εταιρεία HBK 1 sp. z o.o., εκ Πολωνίας, ως γενικός συνέταιρος της HBK 1 spótka z ograniczonq odpowiedzialnosciq Projekt Kutno sp.k. μέσω της εταιρείας Masterton Capital SCSP, εκ Λουξεμβούργου, ενώ ο μοναδικός περιορισμένος συνέταιρος της HBK 1 spólk a z ograniczonq odpowiedzialnosciq Projekt Kutno sp.k. είναι η εταιρεία MASTERTON HOLDINGS PL I SCSP εκ Λουξεμβούργου, στην οποία η εταιρεία Masterton Capital SCSP εκ Λουξεμβούργου είναι η μοναδική μέτοχος,
	•	κατέχει εξ ολοκλήρου την εταιρεία HBK 2 sp. z o.o., εκ Πολωνίας, ως γενικός συνέταιρος της HBK 2 spótka z ograniczonq odpowiedzialnosciq Projekt Józefostaw sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους της HBK 2 spótka z ograniczonq odpowiedzialnosciq Projekt Józefostaw sp.k. είναι η MASTERTON HOLDINGS PL I SCSP εκ Λουξεμβούργου, στην οποία η Masterton Capital SCSP εκ Λουξεμβούργου είναι η μοναδική μέτοχος,
	•	κατέχει εξ ολοκλήρου την εταιρεία HBK 3 sp. z o.o., εκ Πολωνίας, ως γενικός συνέταιρος της HBK 3 spótka z ograniczonq odpowiedzialnosciq Projekt Poznaή sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους της HBK 3 spótka z ograniczonq odpowiedzialnosciq Projekt Ροζηαή sp.k. είναι η MASTERTON HOLDINGS PL I SCSP εκ Λουξεμβούργου, στην οποία η Masterton Capital SCSP εκ Λουξεμβούργου είναι η μοναδική μέτοχος,
	•	κατέχει εξ ολοκλήρου την εταιρεία HBK 4 sp. z o.o., εκ Πολωνίας, ως γενικός συνέταιρος της HBK 4 sp0tka z ograniczonq odpowiedzialnosciq Projekt Ciechan0w sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους τηςΗΒΚ 4 sp0tka z ograniczonq odpowiedzialnosciq Projekt Ciechan0w sp.k. είναι η MASTERTON HOLDINGS PL I SCSP εκ Λουξεμβούργου, στην οποία η Masterton Capital SCSP εκ Λουξεμβούργου είναι η μοναδική μέτοχος,
	•	κατέχει εξ ολοκλήρου την εταιρεία HBK 5 sp. z o.o., εκ Πολωνίας, ως γενικός συνέταιρος της HBK 5 sp0tka z ograniczonq odpowiedzialnosciq Projekt Piekary Slqskie sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους της HBK 5 sp0tka z ograniczonq odpowiedzialnosciq Projekt Piekary Slqskie sp.k. είναι η MASTERTON HOLDINGS PL I SCSP εκ Λουξεμβούργου, στην οποία η Masterton Capital SCSP εκ Λουξεμβούργου είναι η μοναδική μέτοχος,
	•	κατέχει εξ ολοκλήρου την εταιρεία HBK 6 sp. z o.o., εκ Πολωνίας, ως γενικός συνέταιρος της HBK 6 sp0tka z ograniczonq odpowiedzialnosciq Projekt Szczecin sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους της HBK 6 sp0tka z ograniczonq odpowiedzialnosciq Projekt Szczecin sp.k. είναι η MASTERTON HOLDINGS PL I SCSP εκ Λουξεμβούργου, στην οποία η Masterton Capital SCSP εκ Λουξεμβούργου είναι η μοναδική μέτοχος,
	•	κατέχει εξ ολοκλήρου την εταιρεία HBK 7 sp. z o.o., εκ Πολωνίας, ως γενικός συνέταιρος της HBK 7 sp0tka z ograniczonq odpowiedzialnosciq Projekt Lubin sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους της HBK 7 sp0tka z ograniczonq odpowiedzialnosciq Projekt Lubin sp.k. είναι η MASTERTON HOLDINGS PL I SCSP εκ Λουξεμβούργου, στην οποία η Masterton Capital SCSP εκ Λουξεμβούργου είναι η μοναδική μέτοχος,
	•	κατέχει εξ ολοκλήρου την εταιρεία HBK 8 sp. z o.o., εκ Πολωνίας, ως γενικός συνέταιρος της HBK 8 sp0tka z ograniczonq odpowiedzialnosciq Projekt Myslib0rz sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους της HBK 8 sp0tka z ograniczonq odpowiedzialnosciq Projekt Myslib0rz sp.k. είναι η PHEMIA LIMITED εκ Κύπρου,
	•	κατέχει εξ ολοκλήρου την εταιρεία HBK 9 sp. z o.o., εκ Πολωνίας, ως γενικός συνέταιρος της HBK 9 sp0tka z ograniczonq odpowiedzialnosciq Projekt Zyrard0w sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους τηςΗΒΚ 9 sp0tka z ograniczonq odpowiedzialnosciq Projekt Zyrard0w sp.k. είναι η PHEMIA LIMITED εκ Κύπρου,
	•	κατέχει εξ ολοκλήρου την εταιρεία HBK 10 sp. z o.o., εκ Πολωνίας, ως γενικός συνέταιρος της HBK 10 sp0tka z ograniczonq odpowiedzialnosciq Projekt Kotobrzeg sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους ^HBK 10 sp0tka z ograniczonq odpowiedzialnosciq Projekt Kotobrzeg sp.k. είναι η PHEMIA LIMITED εκ Κύπρου,
	•	κατέχει εξ ολοκλήρου την εταιρεία HBK 11 sp. z o.o., εκ Πολωνίας, ως γενικός συνέταιρος της HBK 11 sp0tka z ograniczonq odpowiedzialnosciq Projekt Jan0w Lubelski sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους της HBK 11 sp0tka z ograniczonq odpowiedzialnosciq Projekt Jan0w Lubelski sp.k. είναι η PHEMIA LIMITED εκ Κύπρου,
	•	κατέχει εξ ολοκλήρου την εταιρεία HBK 12 sp. z o.o., εκ Πολωνίας, ως γενικός συνέταιρος της HBK 12 sp0tka z ograniczonq odpowiedzialnosciq Projekt Zawiercie sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους της HBK 12 sp0tka z ograniczonq odpowiedzialnosciq Projekt Zawiercie sp.k. είναι η PHEMIA LIMITED εκ Κύπρου,
	•	κατέχει εξ ολοκλήρου την εταιρεία ΗΒΚ 13 sp. ζ ο.ο., εκ Πολωνίας, ως γενικός συνέταιρος της ΗΒΚ 13 spólka z ograniczonq odpowiedzialnosciq Projekt Krosno sp.k. μέσω της εταιρείας Masterton Capital SCSP εκ Λουξεμβούργου, ενώ ένας από τους περιορισμένους συνεταίρους της HBK 13 spólka z ograniczonq odpowiedzialnosciq Projekt Krosno sp.k. είναι η PHEMIA LIMITED εκ Κύπρου.
Από τις διαθέσιμες οικονομικές καταστάσεις προκύπτει ότι τα συνολικά περιουσιακά στοιχεία της Master Management το 2016 ανέρχονταν σε PLN9.530.631,85 (σήμερα περίπου ΕΥΡΩ2.1 εκατομμύρια) και οι συνολικές της υποχρεώσεις σε PLN10.439.274,69 (σήμερα περίπου ΕΥΡΩ2.4 εκατομμύρια). Η εταιρεία επίσης φαίνεται να παρουσίαζε απώλειες για το έτος 2016. Παρά την εικόνα που παρουσιάζουν οι οικονομικές καταστάσεις της εταιρείας, οι Αιτητές είναι της άποψης ότι η εταιρεία έχει θετική αξία και αποτελεί ένα πολύτιμο περιουσιακό στοιχείο του Kusmierz που ελέγχεται μέσω της Καθ' ης η Αίτηση 3.
Η Master Management είναι ανάμεσα στις εταιρείες που συμπεριλαμβάνονται στο Διάταγμα Παραλήπτη.
Από τις διαθέσιμες οικονομικές καταστάσεις προκύπτει ότι τα συνολικά περιουσιακά στοιχεία της GV Elk sp. z o.o. το 2018 ανέρχονταν σε PLN171.292.201,01 (σήμερα περίπου ΕΥΡΩ38 εκατομμύρια) και οι συνολικές υποχρεώσεις της σε PLN188.823.976,77 (σήμερα περίπου ΕΥΡΩ42 εκατομμύρια). Η εταιρεία επίσης φαίνεται να παρουσίαζε απώλειες για το έτος 2018. Παρά την εικόνα που παρουσιάζουν οι οικονομικές καταστάσεις της εταιρείας, οι Αιτητές είναι της άποψης ότι η εταιρεία έχει θετική αξία και αποτελεί ένα πολύτιμο περιουσιακό στοιχείο του Kusmierz που ελέγχεται μέσω της Καθ' ης η Αίτηση 3.
Οι Αιτητές επίσης έχουν συμπεριλάβει στο Διάταγμα Παραλήπτη την Masterton Capital SCSP από το Λουξεμβούργο (στο εξής η «Masterton»), η οποία αναμένεται να είναι εταιρεία αξίας αφού κατέχει αριθμό άλλων εταιρειών. Εξ όσων με ενημερώνουν οι Αιτητές οι οικονομικές καταστάσεις της εταιρείας δεν είναι διαθέσιμες στο Λουξεμβούργο.
Tα αποτελέσματα της έρευνας στο ηλεκτρονικό αρχείο του Εφόρου Εταιρειών για την Καθ' ης η Αίτηση 3 καταδεικνύουν ότι η Καθ' ης η Αίτηση 3 έχει ενεχυριάσει μετοχές για το ποσό των €39.000.000 προς όφελος της εταιρείας GETIN NOBLE BANK S.A. εκ Πολωνίας.
Η Καθ' ης η Αίτηση 5, Ventcomp Limited, είναι εταιρεία με εγγεγραμμένο γραφείο στη διεύθυνση Κωστάκη Παντελίδη 1, KOLOKASIDES BUILDING, 3ος Όροφος, 1010, Λευκωσία. Διευθυντής της Καθ' ης η Αίτηση 5 είναι ο XXXXX Φιλίππου. Γραμματέας της Καθ' ης η Αίτηση 5 είναι η εταιρεία CYPROLIAISON LIMITED, η οποία είναι εταιρεία παροχής υπηρεσιών. Εγγεγραμμένος μέτοχος της Καθ' ης η Αίτηση 5 είναι ο XXXXX Φιλίππου.
Η Καθ' ης η Αίτηση 5 είναι μια από τις εταιρείες που αποκαλύπτονται στη δήλωση της Casmir ως να περιλαμβάνονται στον Όμιλο εταιρειών στον οποίο ανήκει και η Casmir. Περαιτέρω, σύμφωνα με την επιστολή του ίδιου του Kusmierz η οποία κατατέθηκε στα πλαίσια της Πολωνικής Διαδικασίας Εξέτασης στις 10/07/2019, η Καθ' ης η Αίτηση 5 ανήκει στην Casmir, της οποίας μοναδικός ωφέλιμος δικαιούχος είναι ο Kusmierz.
Η Καθ' ης η Αίτηση 5:
	•	κατέχει 50% της Tom & Paul's Sp z oo, εκ Πολωνίας, εταιρείας η οποία λειτουργεί κατάστημα ένδυσης στο εμπορικό κέντρο Brama Mazur στην Πολωνία,
	•	κατέχει	εξ ολοκλήρου την εταιρεία RB Falcon Sp. z o.o., εκ Πολωνίας,
	•	κατέχει	το 60% της RB Heron Sp. z o.o., εκ Πολωνίας,
	•	κατέχει	το 70% της RB Raven Sp. z o.o., εκ Πολωνίας,
	•	κατέχει	εξ ολοκλήρου την εταιρεία RB Sparrow Sp. z o.o., εκ Πολωνίας,
	•	κατέχει	εξ ολοκλήρου την εταιρεία RB Starling Sp. z o.o., εκ Πολωνίας·και
	•	κατέχει εξ ολοκλήρου την εταιρεία RB Parrot Sp. z o.o., εκ Πολωνίας μέσω της εταιρίας RB Sparrow Sp. z o.o.
Η Καθ' ης η Αίτηση 6, Byroneous Holdings Limited, είναι εταιρεία με εγγεγραμμένο γραφείο στη διεύθυνση Κωστάκη Παντελίδη 1, KOLOKASIDES BUILDING, 3ος Όροφος, 1010, Λευκωσία. Διευθυντής της Καθ' ης η Αίτηση 6 είναι ο XXXXX Πολυδώρου. Γραμματέας της Καθ' ης η Αίτηση 6 είναι η εταιρεία CYPROLIAISON LIMITED, η οποία είναι εταιρεία παροχής υπηρεσιών. Εγγεγραμμένος μέτοχος της Καθ' ης η Αίτηση 6 είναι ο XXXXX Λαζάρου.
Η Καθ' ης η Αίτηση 6 είναι μια από τις εταιρείες που αποκαλύπτονται στη δήλωση της Casmir ως να περιλαμβάνονται στον Όμιλο εταιρειών στον οποίο ανήκει και η Casmir. Περαιτέρω, σύμφωνα με την επιστολή του ίδιου του Kusmierz η οποία κατατέθηκε στα πλαίσια της Πολωνικής Διαδικασίας Εξέτασης στις 10/07/2019, η Καθ' ης η Αίτηση 6 ανήκει στην Casmir, της οποίας μοναδικός ωφέλιμος δικαιούχος είναι ο Kusmierz.
Η Καθ' ης η Αίτηση 6:
	•	κατέχει το 70% της Κυπριακής εταιρείας Phemia Ltd^Kai
	•	κατέχει το 33,33% της KTK Energy sp. z o.o. εκ Πολωνίας.
Τα αποτελέσματα της έρευνας στο ηλεκτρονικό αρχείο του Εφόρου Εταιρειών καταδεικνύουν ότι η Καθ' ης η Αίτηση 6:
	•	έχει ενεχυριάσει μετοχές για το ποσό των PLN12.303.000 (περίπου €2.788.000) προς όφελος της εταιρείας ELBTREUHAND FONDSVERWALTUNGSGESELLSCHAFT MBH, εκ Γερμανίας και
	•	έχει ενεχυριάσει μετοχές της στην εταιρεία Phemia Limited για το ποσό των PLN12.303.000 (περίπου €2.788.000) προς όφελος των εταιρειών DIREKT INVEST POLEN 2. IMMOVILIEN PORTFOLIO FONDS GMBH & CO, εκ Γερμανίας, DIREKT INVEST POLEN 3. IMMOVILIEN PORTFOLIO FONDS GMBH & CO, εκ Γερμανίας και DIREKT INVEST POLEN 5. IMMOVILIEN PORTFOLIO FONDS GMBH & CO, εκ Γερμανίας.
Όπως φαίνεται από τις διαθέσιμες οικονομικές καταστάσεις των Κυπριακών Εταιριών και των θυγατρικών εταιριών που αναφέρονται πιο πάνω και εξ όσων πληροφορούμαι από τους Αιτητές, μέσω των Κυπριακών Εταιριών ο Kusmierz κατέχει πολύτιμα περιουσιακά στοιχεία που περιλαμβάνουν εμπορικά κέντρα, κινηματογράφους, εστιατόρια, ως επίσης και μια ομάδα ποδοσφαίρου. Ωστόσο, οι εταιρείες φαίνεται να είναι επιβαρυμένες με μεγάλα δάνεια, ενώ οι Αιτητές δεν έχουν καταφέρει να εξασφαλίσουν αξιόπιστες και επικαιροποιημένες πληροφορίες που να τους επιτρέπουν να αξιολογήσουν με ακρίβεια την αξία των περιουσιακών στοιχείων των Κυπριακών Εταιρειών.
Ενόψει τούτου, οι Αιτητές ζητούν την έκδοση διατάγματος παγοποίησης με βάση το πρότυπο λεκτικό του διατάγματος παγοποίησης (standard form freezing order) το οποίο περιέχει ρητές πρόνοιες που περιορίζουν την εμβέλεια των διαταγμάτων παγοποίησης σε περιουσιακά στοιχεία που να μην ξεπερνούν σε αξία το εξ αποφάσεως χρέος. Ομοίως, οι Αιτητές, ενεργώντας με καλή πίστη έχουν περιορίσει το Διάταγμα Παραλήπτη σε συγκεκριμένες εταιρείες οι οποίες, σύμφωνα με τις έρευνες και πληροφορίες των Αιτητών, αναμένεται να κατέχουν περιουσιακά στοιχεία επαρκούς αξίας για την ικανοποίηση του εξ αποφάσεως χρέους. Συγκεκριμένα, με το Διάταγμα Παραλήπτη οι Αιτητές ζητούν να θέσουν υπό τον έλεγχο του παραλήπτη τις ακόλουθες εταιρείες:
	•	Planet Cinema Poland;
	•	Master Management;
	•	Masterton Capital; And
	•	Bacoli.
Με το αιτούμενο Διάταγμα Παραλήπτη, ο παραλήπτης θα έχει την εξουσία να λάβει τον έλεγχο των
Καθορισμένων Εταιρειών μέσω του ελέγχου των Καθ' ων η Αίτηση 2 έως 4.
Στο βαθμό που θα φανεί στη συνέχεια ότι η αξία των Καθορισμένων Περιουσιακών Στοιχείων δεν είναι επαρκής ή ότι ως αποτέλεσμα των ενεργειών του Kusmierz, η αξία των Καθορισμένων Εταιρειών έχει εκμηδενιστεί, τότε η εμβέλεια του Διατάγματος Παραλήπτη μπορεί να διευρυνθεί από το Δικαστήριο, ούτως ώστε να διασφαλιστεί η αποτελεσματικότητα των διαδικασιών εκτέλεσης και η ικανοποίηση του εξ αποφάσεως χρέους. Ομοίως, στο βαθμό που φανεί ότι έχουν τεθεί υπό την εμβέλεια του Διατάγματος Παραλήπτη περιουσιακά στοιχεία δυσανάλογης αξίας, οι Αιτητές είναι έτοιμοι να αποδεσμεύσουν τα επιπρόσθετα περιουσιακά στοιχεία από την εμβέλεια του διατάγματος.
Δεδομένης της φύσης της δομής με την οποία κατέχονται τα περιουσιακά στοιχεία του Kusmierz, οι ακόλουθες εξουσίες είναι, μεταξύ άλλων, απαραίτητες για να μπορέσει ο παραλήπτης να θέσει υπό τον έλεγχο του τα περιουσιακά στοιχεία που καλύπτονται από το Διάταγμα Παραλήπτη:
(1) Εξουσία άσκησης όλων των δικαιωμάτων ψήφου ή άλλων δικαιωμάτων των Καθ' ων η Αίτηση 2 έως 4, υπό την ιδιότητα τους ως μέτοχοι και/ή κάτοχοι περιουσιακών στοιχείων και/ή πιστωτές, περιλαμβανομένης της εξουσίας αντικατάστασης του διοικητικού συμβουλίου των Καθορισμένων Εταιρειών:
(2) Εξουσία να προβεί σε καταχωρήσεις σε σχέση με τα περιουσιακά στοιχεία που θα καλύπτονται από το Διάταγμα Παραλήπτη στον Έφορο Εταιρειών στην Κύπρο ή στο εξωτερικό, χωρίς να είναι απαραίτητη η τήρηση των επίσημων διαδικασιών:
	•	Εξουσία έκδοσης ή ακύρωσης πληρεξουσίων:
	•	Εξουσία διεξαγωγής νομικών διαδικασιών:
	•	Εξουσία πρόσβασης σε βιβλία και έγγραφα:
Ο παραλήπτης δεν θα έχει εξουσία να πουλήσει περιουσιακά στοιχεία, χωρίς την άδεια του Δικαστηρίου.
Οι Αιτητές δεν μπορούν να υπολογίσουν με βεβαιότητα την αξία των περιουσιακών στοιχείων που καλύπτονται από τα διατάγματα που ζητούνται. Ενώ τα περιουσιακά στοιχεία που ελέγχονται μέσω των Κυπριακών Εταιρειών φαίνεται να έχουν σημαντική αξία, την ίδια στιγμή επιβαρύνονται σε μεγάλο βαθμό με δάνεια και εξασφαλίσεις. Επιπλέον, δεν υπάρχουν διαθέσιμα επικαιροποιημένα οικονομικά ή άλλα αρχεία διαθέσιμα, που θα επέτρεπαν στους Αιτητές να υπολογίσουν με ακρίβεια την αξία των περιουσιακών στοιχείων που καλύπτονται από τα διατάγματα.
Η πανδημία COVID-19 κατέστησε εξαιρετικά δύσκολη τη διενέργεια ολοκληρωμένων ερευνών και φυσικών επιθεωρήσεων που θα μπορούσαν ενδεχομένως να βοηθήσουν στον εντοπισμό πρόσθετων πληροφοριών σχετικά με τα περιουσιακά στοιχεία.
Οι Αιτητές, ενεργώντας με καλή πίστη, περιόρισαν το διάταγμα παραλήπτη στις Καθορισμένες Εταιρείες που φαίνεται να έχουν επαρκή αξία και έχουν, επίσης, συμπεριλάβει τις σχετικές ασφαλιστικές δικλείδες του πρότυπου λεκτικού διατάγματος παγοποίησης (standard form freezing order) ούτως ώστε να διασφαλιστεί ότι δεν θα επηρεαστούν περιουσιακά στοιχεία δυσανάλογης αξίας.
Στο βαθμό που προκύψει στη συνέχεια ότι ένεκα των εκδοθέντων διαταγμάτων επηρεάστηκαν περιουσιακά στοιχεία δυσανάλογης αξίας, οι Αιτητές δήλωσαν την ετοιμότητά τους να τροποποιήσουν τα διατάγματα έτσι ώστε τα περιουσιακά στοιχεία οποιασδήποτε επιπλέον αξίας να μπορούν να αποδεσμευτούν από το πεδίο εφαρμογής των διαταγμάτων.
Για σκοπούς πληρότητας, σημειώνεται ότι με την ΕΔ Αποκάλυψης αποκαλύφθηκαν οι τελικοί ωφέλιμοι δικαιούχοι των εταιρειών που διατηρούσαν από τις 13/06/2018 μέχρι την ημερομηνία επίδοσης του διατάγματος, λογαριασμούς στην Ελληνική Τράπεζα, ως το αίτημα των Αιτητών. Ως εκ τούτου, η ΕΔ Αποκάλυψης δεν περιλαμβάνει πληροφορίες αναφορικά με τον τελικό δικαιούχο εταιρειών που δεν διατηρούσαν κατά τον εν λόγω χρόνο λογαριασμούς στην Ελληνική Τράπεζα. Σύμφωνα με την ΕΔ Αποκάλυψης, η Καθ' ης η Αίτηση 2 και η Casmir διατηρούσαν λογαριασμούς με την Ελληνική Τράπεζα κατά τον εν λόγω χρόνο. Οι υπόλοιπες Κυπριακές Εταιρείες φαίνεται ότι δεν διατηρούσαν λογαριασμούς με την Ελληνική Τράπεζα, με αποτέλεσμα να μην παρέχονται πληροφορίες στην ΕΔ Αποκάλυψης αναφορικά με τον τελικό δικαιούχο τους.
Το Πολωνικό Αρχείο Τελικών Ωφέλιμων Δικαιούχων, επιβεβαιώνει ότι ο Kusmierz είναι ο τελικός ωφέλιμος δικαιούχος των ακόλουθων Πολωνικών εταιρειών που κατέχονται από τις Κυπριακές Εταιρείες:
(1)	SARCEDO sp. z o.o.;
(2)	RB Heron sp. z o.o.;
	•	MMG sp. z o.o.;
	•	Jellicoe sp. z o.o.;
	•	Planet Cinema Katowice sp. z o.o.;
	•	Planet Cinema Poland sp. z o.o.;
	•	Master Management sp. z o.o.;
	•	RB Falcon sp. z o.o.;
	•	RB Sparrow sp. z o.o.;
	•	RP Parrot sp. z o.o.;
	•	Moobley sp. z o.o.;
	•	Europa Development sp. z o.o.;
	•	Broomfield sp. z o.o.;
	•	Planet Cinema sp. z o.o.;
	•	„Warsaw Eagles" sp. z o.o.;
	•	KTK Energy sp. z o.o.;
	•	RB Raven sp. z o.o.;
	•	HBK 6 spólka z ograniczonq. odpowiedzialnosciq. Projekt Szczecin sp.k.;
	•	HBK 4 sp. z o.o.;
	•	HBK 4 spólka z ograniczonq. odpowiedzialnosciq. Projekt Ciechanów sp.k.;
	•	HBK 8 spólka z ograniczonq. odpowiedzialnosciq. Projekt Myslibórz sp.k.;
	•	HBK 8 sp. z o.o.;
	•	HBK 9 spólka z ograniczonq. odpowiedzialnosciq. Projekt Žyrardów sp.k.;
	•	HBK 9 sp. z o.o.;
	•	HBK 10 spólka z ograniczon^ odpowiedzialnosciq. Projekt Kotobrzeg sp.k.;
	•	HBK 10 sp. z o.o.;
	•	HBK 11 spólka z ograniczon^ odpowiedzialnosciq. Projekt Janów Lubelski sp.k.;
	•	HBK 11 sp. z o.o.;
	•	HBK 13 spólka z ograniczon^ odpowiedzialnosciq. Projekt Krosno sp.k.;
	•	HBK 13 sp. z o.o.
Η εταιρεία Rosehill Investments Sp. z. o.o. δεν ανήκει πλέον στον Kusmierz και το ενέχυρο επί των μετοχών της έχει ακυρωθεί.
Οι Αιτητές δεν έλαβαν οποιοδήποτε ποσό από τις Πρωτοφειλέτιδες Εταιρείες προς ικανοποίηση του Δανείου, με αποτέλεσμα ολόκληρο το ποσό στο οποίο αναφέρεται το Διάταγμα Πληρωμής να παραμένει οφειλόμενο. Οι διαδικασίες για την εκτέλεση μιας υποθήκης εναντίον της Parrot προς ικανοποίηση του εξ αποφάσεως χρέους εκκρεμούν. Ενόψει των περιοριστικών μέτρων που έχουν επιβληθεί για περιορισμό της εξάπλωσης της πανδημίας του COVID-19, αυτή η διαδικασία έχει παγοποιηθεί και δεν αναμένεται να ολοκληρωθεί νωρίτερα από τους επόμενους 12 μήνες.
Οι Καθ' ων η Αίτηση 1, 2, 3, 5 και 6 καταχώρησαν ένσταση στην πιο πάνω Αίτηση και στη συνέχιση ισχύος του Διατάγματος του Δικαστηρίου ημερ. 16/09/2020.
Οι συγκεκριμένοι λόγοι ένστασης είναι οι ακόλουθοι:
«1. Δεν ικανοποιούνται οι προϋποθέσεις του Άρθρου 32 του Περί Δικαστηρίου Νόμου, Ν.14/60 για την έκδοση και/ή τη συνέχιση των προσωρινών απαγορευτικών και/ή προστακτικών διαταγμάτων και/ή Διαταγμάτων τύπου Μareva και/ή διαταγμάτων αποκάλυψης και/ή του Διατάγματος ημερ. 16/09/2020 με το οποίο διορίστηκε ως ενδιάμεσος παραλήπτης (interim receiver) ο κ. Γιώργος Καϊμακλιώτης.
	•	Οι Αιτητές δεν έχουν παρουσιάσει μαρτυρία και/ή ικανοποιητική μαρτυρία που να δικαιολογεί τον διορισμό ενδιάμεσου παραλήπτη.
	•	Δεν πληρούνται οι προϋποθέσεις της νομολογίας για διορισμό ενδιάμεσου παραλήπτη δυνάμει των προνοιών του άρθρου 32 και/ή των αρχών του δικαίου της επιείκειας στα πλαίσια διαδικασίας εκτέλεσης απόφασης.
	•	Δεν έχει τεθεί ίχνος μαρτυρίας που να καταδεικνύει εξαιρετικές περιστάσεις και/ή δεν έχουν εκ πρώτης όψεως καταδειχθεί περιστάσεις που να δικαιολογούν το διορισμό ενδιάμεσου Παραλήπτη και/ή δεν έχει τεθεί μαρτυρία ως προς το ανεπαρκές των υπόλοιπων αιτούμενων διαταγμάτων προς εξασφάλιση της Απαίτησης των Αιτητών και/ή δεν έχει δοθεί μαρτυρία κατάλληλη που να δικαιολογεί το δίκαιο και πρόσφορο της έκδοσης διατάγματος ενδιάμεσου παραλήπτη.
	•	Υπάρχουν απτά περιουσιακά στοιχεία επί των οποίων μπορεί να εκτελεστεί η απόφαση και/ή άλλα μέτρα εκτέλεσης τα οποία μπορούσαν να λάβουν και ως εκ τούτου δεν δικαιολογείται ο διορισμός ενδιάμεσου παραλήπτη δυνάμει των αρχών του δικαίου της επιείκειας κατά την διαδικασία εκτέλεσης απόφασης.
	•	Το Δικαστήριο δεν έχει δικαιοδοσία διορισμού ενδιάμεσου παραλήπτη και/ή ο διορισμός του είναι πρόωρος και/ή δεν πληρούνται οι προϋποθέσεις που τίθενται από την νομολογία για τον διορισμό του παραλήπτη στα πλαίσια της παρούσας υπόθεσης.
7 . To Διάταγμα ημερ. 16/09/2020 είναι σαρωτικό και/ή εξοντωτικό και/ή δυσανάλογο σε σχέση με τη φύση της διαφοράς και/ή είναι ανεφάρμοστο και/ή παράνομο και/ή αντίκειται στη Νομολογία και/ή παραβιάζει τους κανόνες φυσικής δικαιοσύνης.
	•	Το Διάταγμα ημερ. 16/09/2020 είναι αντιφατικό και/ή δεν μπορεί να εκτελεστεί και/ή να εφαρμοστεί. Με το Διατακτικό Α έχει διοριστεί ενδιάμεσος παραλήπτης των Καθ' ων η Αίτηση εταιρειών 2-4 με οδηγίες και/ή εξουσίες να προβεί σε αλλαγή των διευθυντών των εταιρειών ενώ το Διατακτικό (Η) του Διατάγματος διατάζει τις Καθ' ων η Αίτηση μέσω των διευθυντών τους και/ή οποιουδήποτε απ' αυτούς όπως εντός 10 ημερών από την ημερομηνία επίδοσης να προβούν σε ένορκη δήλωση αποκάλυψης των περιουσιακών τους στοιχείων.
	•	Η συμμόρφωση με το Διατακτικό (Η) του Διατάγματος εντός 10 ημερών από την επίδοσή του είναι αδύνατη και/ή αδύνατη υπό τις περιστάσεις ενόψει του τεράστιου όγκου εγγράφων.
	•	Το Δικαστήριο εξέδωσε διατάγματα των οποίων την εκτέλεση δεν μπορεί να ελέγξει και/ή να παρακολουθήσει.
	•	Δεν πληρούνται οι πρόνοιες του Περί Επιβαρυντικών Διαταγμάτων Νόμου του 1992 (Ν.31(Ι)/1992) για τον διορισμό παραλήπτη και/ή το διάταγμα εκδόθηκε καθ' υπέρβαση εξουσίας.
	•	Το Διάταγμα ημερ. 16/09/2020 εκδόθηκε κατά παράβαση του Άρθρου 30 του Συντάγματος της Κυπριακής Δημοκρατίας αποστερώντας από τις Καθ' ων η Αίτηση εταιρείες το δικαίωμα τους να υπερασπίζονται από δικηγόρο της επιλογής τους και/ή να λαμβάνουν νομικά μέτρα πέραν της ακύρωσης του Διατάγματος.
	•	Η απόφαση που έχει πιστοποιηθεί ως ευρωπαϊκός εκτελεστός τίτλος δεν δύναται να εκτελεστεί στην Κυπριακή Δημοκρατία εφόσον δεν πληρούνται οι προϋποθέσεις του άρθρου 20(1) του Κανονισμού 805/2004 εφόσον (α) η μετάφραση που συνοδεύει την απόφαση και/ή το πιστοποιητικό εκτελεστού τίτλου δεν έχει επικυρωθεί από εξουσιοδοτημένο πρόσωπο (β) η μετάφραση δεν έγινε από μεταφραστή που είναι εγγεγραμμένος στο μητρώο μεταφραστών (γ) δεν πληροί τους αναγκαίους όρους.
	•	Η παρούσα αποτελεί κατάχρηση της δικαστικής διαδικασίας ενόψει του ότι εκκρεμούν διαδικασίες εκτέλεσης στην Πολωνία.
	•	Οι Αιτητές παρέλειψαν να προβούν σε πλήρη, αληθινή και ουσιαστική αποκάλυψη ουσιωδών γεγονότων και/ή εγγράφων που αφορούν άμεσα την παρούσα υπόθεση και ειδικότερα γεγονότων που είναι σε γνώση τους ή θα μπορούσε να ήταν σε γνώση τους αν κατέβαλλαν λογική επιμέλεια σε όλους τους ουσιώδεις χρόνους και/ή παρέλειψαν να στρέψουν την προσοχή του σεβαστού Δικαστηρίου επαρκώς ή καθόλου σε ουσιώδη μέρη της μαρτυρίας που προσκόμισαν και/ή απέκρυψαν ουσιώδη γεγονότα και/ή μαρτυρία από το σεβαστό Δικαστήριο και/ή δεν υπέδειξαν ουσιώδη γεγονότα και/ή μαρτυρία στο σεβαστό Δικαστήριο. Συγκεκριμένα οι Αιτητές δεν αποκάλυψαν τα κάτωθι:
i.	Την ύπαρξη ενεργών διαδικασιών εκτέλεσης στην Πολωνία και ιδιαίτερα τη διαδικασία εκτέλεσης
επί ακινήτου που εξασφάλιζε το Δάνειο και/ή τις εγγυήσεις επί των οποίων εδράζεται η παρούσα
διαδικασία.
II.
Μ.
Το γεγονός ότι η Αιτήτρια βρίσκεται υπό καθεστώς εκκαθάρισης στην Πολωνία. Η συγκεκριμένη πληροφορία αποκρύφθηκε τόσο μέσω του τίτλου της παρούσας αίτησης με την απάλειψη λέξης που αναφέρεται στην εκκαθάριση αλλά και μέσω της παραγράφου 22 της ΕΔ Φούτη.
Τη συμφωνία Πιστωτικής Διευκόλυνσης και τη Συμφωνία Εγγύησης επί των οποίων εδράζεται η υπό εκτέλεση απόφαση.
ίν.
Την πρόνοια 6(ε) της Συμφωνίας Εγγύησης.
ν.
Τα έγγραφα ενεχυρίασης μετοχών και υποθήκης με τα οποία εξασφαλιζόταν η οφειλή του Καθ' ου η Αίτηση 1 προς την Αιτήτρια και επί των οποίων υφίστανται διαδικασίες εκτέλεσης.
νί.
Την ύπαρξη υποθήκης πρώτης τάξης επί του ακινήτου στην περιοχή Legίonowo, στην Πολωνία.
νίί.
Την πραγματική κυριότητα της Καθ' ης η Αίτηση 4 γεγονός που μπορούσαν εύλογα να γνωρίζουν μέσω στοιχείων τα οποία είναι προσβάσιμα προς το κοινό στην Πολωνία.
νίίί.
Ψευδώς ανέφεραν στο Δικαστήριο ότι οι διαδικασίες εκτέλεσης στην Πολωνία έχουν παγοποιηθεί ενώ αυτές βρίσκονται σε εξέλιξη.
IX.
Δεν αποκάλυψαν στο δικαστήριο ότι προχώρησαν με κατάσχεση του ακινήτου στην περιοχή Legίonowo στην Πολωνία για σκοπούς εκτέλεσης. Αντίθετα μέσω της ΕΔ Φούτη αναφέρονται σε αδυναμία εκτέλεσης στην Πολωνία.
χ.
Δεν αποκάλυψαν ότι στην Πολωνία εκκρεμούν διαδικασίες αμφισβήτησης εκτίμησης της αξίας του ακινήτου.
XI.
Οι Αιτητές δεν αποκάλυψαν ότι καταχώρησαν έφεση αναφορικά με την απόφαση του Δικαστικού Επιμελητή στην Πολωνία ημερ. 11/09/2019 σε σχέση με την αξία των ακινήτων στην περιοχή Legίonowo στην Πολωνίας.
χίί.
Οι Αιτητές δεν αποκάλυψαν στο Δικαστήριο τη σχέση του κ. ΧΧΧΧΧ Καϊμακλιώτη με την Πολωνική δικηγορική εταιρεία Lίnklatters. Συγκεκριμένα οι Αιτητές δεν αποκάλυψαν ότι ο υιός του κ. Καϊμακλιώτη, κ. ΧΧΧΧΧ Καϊμακλιώτης, εργαζόταν για περίοδο 5 χρόνων στην εν λόγω δικηγορική εταιρεία η οποία εκπροσωπεί και/ή εκπροσωπούσε κατά τον ουσιώδη χρόνο τους Αιτητές στην Πολωνία.
XIII.
Οι Αιτητές δεν αποκάλυψαν στο Δικαστήριο ότι ο κ. ΧΧΧΧΧ Καϊμακλιώτης, δεν έχει προηγούμενη εμπειρία σε παρόμοιας φύσης διαδικασία.
χίν.
Οι Αιτητές δεν αποκάλυψαν στο Δικαστήριο το Διάταγμα του Επαρχιακού Δικαστηρίου Λευκωσίας ημερ. 07/08/2020 το οποίο εκδόθηκε στα πλαίσια της αγωγής 3353/2019.
χν.
Οι Αιτητές δεν αποκάλυψαν το γεγονός ότι η ουσιαστική διαφορά μεταξύ των Αιτητών και του Καθ' ου η Αίτηση 1 είναι η αξία του ακινήτου στην περιοχή Legίonowo στην Πολωνία.
XVI.
Οι Αιτητές δεν αποκάλυψαν στο Δικαστήριο ότι το αντικείμενο της διαφοράς σε σχέση με την οποία ο Καθ' ου η Αίτηση 1 παρείχε προσωπική εγγύηση ήταν η ανάπτυξη του ακινήτου στην περιοχή Legίonowo στην Πολωνία.
XVII.
Δεν αποκάλυψαν την εκτίμηση και/ή την αξία του ακινήτου στην περιοχή Legίonowo και/ή τη θέση του Καθ' ου η Αίτηση 1 ότι η αξία του ακινήτου είναι €12.006.000.

	•	Η Ενάγουσα-Αιτήτρια δεν προσήλθε στο δικαστήριο με «καθαρά χέρια» ως λεπτομερώς αναφέρεται ανωτέρω.
	•	Η Αιτήτρια δεν νομιμοποιείται να προωθεί την παρούσα διαδικασία ενόψει του ότι τελεί υπό διαδικασία εκκαθάρισης στην Πολωνία.
	•	Το εκδοθέν Διάταγμα του Δικαστηρίου δίδει εξουσίες στον ενδιάμεσο παραλήπτη όπως ενεργεί ανεξάρτητα των προνοιών των καταστατικών εγγράφων πολωνικών εταιρειών και κατά συνέπεια ανεξάρτητα του πολωνικού εταιρικού δικαίου χωρίς να έχει τεθεί το οποιοδήποτε υπόβαθρο υπό μορφή μαρτυρίας επί πολωνικού δικαίου που να δικαιολογεί την έκδοση τέτοιου διατάγματος και/ή το διάταγμα εκδόθηκε κατά παράβαση του Πολωνικού Δικαίου.
	•	Η Ένορκη δήλωση που καταχωρήθηκε προς υποστήριξη της αίτησης ημερ. 11/09/2020 είναι αντικανονική και/ή παράτυπη και/ή δεν συνιστά αποδεκτή μαρτυρία εφόσον έγινε από το δικηγόρο των Αιτητών χωρίς να δίδεται ικανοποιητική εξήγηση γιατί δεν προέβη στην Ένορκη Δήλωση πρόσωπο εξουσιοδοτημένο από τον εκκαθαριστή των Αιτητών.
	•	Η Ενόρκως Δηλούσα δεν είναι πλήρως και δεόντως εξουσιοδοτημένη να προβεί στην Ένορκη Δήλωση προς υποστήριξη της Αίτησης ημερ. 11/09/2020 και/ή δεν έχει εξουσιοδοτηθεί από τον εκκαθαριστή των Αιτητών να προβεί στην ένορκη δήλωση προς υποστήριξη της Αίτησης ημερ. 11/09/2020 και/ή δεν έχει εξουσιοδοτηθεί να προβεί σε αίτηση με την οποία θα ζητείτο ο διορισμός ενδιάμεσου παραλήπτη.
	•	Η Αίτηση δεν στηρίζεται από ικανοποιητική μαρτυρία και/ή συνοδεύεται από ανεπαρκή και/ή ελαττωματική
και/ή παράτυπη και/ή ψευδή ένορκη δήλωση.
	•	Η μονομερής αίτηση της Ενάγουσας-Αιτήτριας ημερομηνίας 11/09/2020 είναι νομικά και πραγματικά αβάσιμη.
	•	Το διάταγμα εκδόθηκε καθ' υπέρβαση εξουσίας και/ή χωρίς το σεβαστό Δικαστήριο να έχει δικαιοδοσία και/ή να κέκτηται εξουσίας να εκδώσει τα υπό κρίση διατάγματα τα οποία αφορούν και/ή επηρεάζουν πρόσωπα και/ή εταιρείες που βρίσκονται εκτός της δικαιοδοσίας των κυπριακών δικαστηρίων.
	•	Η Αιτήτρια δεν έχει αποδείξει ότι θα υποστεί ανεπανόρθωτη ζημιά από την μη έκδοση των κατ' αίτηση διαταγμάτων και/ή ότι είναι πρόσφορο και δίκαιο να εκδοθούν τα κατ' αίτηση διατάγματα. Δεν υπάρχει ικανοποιητική μαρτυρία που να αποδεικνύει πιθανότητα πρόκλησης ανεπανόρθωτης ζημιάς.
	•	Δεν έχει δοθεί επαρκής μαρτυρία και/ή δεν έχει καταδειχθεί το στοιχείο του κατεπείγοντος ενώ οι Αιτητές
έχουν προχωρήσει στην καταχώρηση της Αίτησης ημερ. 11/09/2020 επιδεικνύοντας αδικαιολόγητη και/ή υπέρμετρη καθυστέρηση.
	•	Η πλευρά των Αιτητών δεν έχει προσκομίσει επαρκή μαρτυρία που να δικαιολογεί το στοιχείο του κατεπείγοντος στην έκδοση των αιτούμενων διαταγμάτων. Αντίθετα η προώθηση της παρούσας Αίτησης γίνεται με υπέρμετρη καθυστέρηση και ως μοναδική δικαιολογία προβάλλεται επί της ουσίας η πανδημία του COVID-19 παρά το γεγονός ότι η απόφαση εκδόθηκε πριν δύο χρόνια και ο Ευρωπαϊκός εκτελεστός τίτλος εκδόθηκε στις 04/02/2019 δηλαδή πέραν του ενός έτους από την καταχώρηση της παρούσας διαδικασίας.
	•	Οι Αιτητές με την Αίτησή τους ημερ. 11/09/2020 ζητούν επέκταση και/ή διεύρυνση της εγγύησης που ήδη
αποδέχθηκαν προς εξασφάλιση της Πιστωτικής Διευκόλυνσης ημερ 18/04/2016 και/ή η αίτηση τους συγκρούεται με τις αρχές που καθιέρωσε η απόφαση SPIDERTRADE COM FINANCE LIMITED v. Κώστα Χατζηγαβριήλ, ΠΟΛΙΤΙΚΗ ΕΦΕΣΗ ΑΡ. 11401, 10/2/2003.
	•	Το ισοζύγιο της ευχέρειας (balance of convenience) γέρνει καθαρά προς όφελος της ακύρωσης των εκδοθέντων διαταγμάτων καθότι η συνέχιση της ισχύος των και/ή η επιτυχία της αίτησης 11/09/2020 προκαλεί και/ή θα προκαλέσει τεράστιες και/ή ανεπανόρθωτες ζημιές στις Καθ' ων η Αίτηση αφού επηρεάζει τη διαχείριση τους.
	•	Το Διάταγμα ημερ. 31/01/2020 το οποίο εκδόθηκε στην Αγωγή αρ. 3353/19 δεν επιτρέπει και/ή δεν προνοεί την χρήση εγγράφων στα πλαίσια άλλης διαδικασίας και/ή στα πλαίσια της παρούσας αγωγής και/ή το λεκτικό του Διατάγματος δεν καλύπτει την χρήση των εγγράφων από τους Αιτητές στα πλαίσια της παρούσας και/ή δεν δύνατο να χρησιμοποιηθούν έγγραφα που λήφθησαν στα πλαίσια της Αγωγής αρ. 3353/19.
	•	Η Εγγύηση είναι ανεπαρκής και/ή παραβαίνει το Άρθρο 9(2) του Περί Πολιτικής Δικονομίας Νόμου Κεφ.
6.»
Τα γεγονότα επί των οποίων στηρίζεται η παρούσα ειδοποίηση ένστασης φαίνονται στην ένορκη δήλωση του XXXXX Φιλίππου, καθώς και στο φάκελο του Δικαστηρίου.
Ο ενόρκως δηλών λέγει μεταξύ άλλων και τα εξής:
Είναι δικηγόρος συνέταιρος στο δικηγορικό γραφείο των Λ. Παπαφιλίππου & Σία Δ.Ε.Π.Ε. Είναι ο εγγεγραμμένος μέτοχος και διευθυντής της Εναγόμενης 5, από την οποία είναι πλήρως και δεόντως εξουσιοδοτημένος να προβεί στην ένορκη δήλωση. Η ένορκη δήλωση γίνεται επίσης και για λογαριασμό των Καθ' ων η Αίτηση 1, 2, 3 και 6.
Στις 24/9/2020 καταχωρήθηκε ενώπιον του Πολιτικού Τμήματος του Επαρχιακού Δικαστηρίου της Βαρσοβίας, αίτηση από τον Καθ' ου η Αίτηση 1 με την οποία αιτείται την ακύρωση της απόφασης ημερ. 03/12/2018 και απόρριψη της σχετικής αίτησης του Αιτητή σύμφωνα με το Άρθρο 359 παράγραφος 1 του Κώδικα Πολιτικής Δικονομίας και συνεπακόλουθα την ακύρωση της απόφασης για την έκδοση ευρωπαϊκού εκτελεστού τίτλου. Το Διάταγμα πληρωμής ουδέποτε επιδόθηκε στον Καθ' ου η Αίτηση 1 σύμφωνα με τον Κώδικα Πολιτικής Δικονομίας και σε αυτή τη βάση στηρίζεται και η Αίτηση του για παραμερισμό.
Η Αιτήτρια, η οποία είναι επενδυτικό ταμείο (fund) με έδρα στην Πολωνία βρίσκεται υπό καθεστώς εκκαθάρισης, το οποίο ουσιαστικά δεν αποκαλύπτεται μέσω της ΕΔ Φούττη αλλά αναφέρεται με πλάγιο τρόπο. Το συγκεκριμένο γεγονός είναι ύψιστης σημασίας αφού αυτόματα καθιστά την παρούσα διαδικασία άκυρη, ενόψει του ότι δεν εγείρεται από τον εκκαθαριστή της Αιτήτριας ούτε και έχει εξουσιοδοτήσει ο εκκαθαριστής την Ενόρκως Δηλούσα, Φούττη, να προβεί στην ένορκη δήλωση που υποστηρίζει την Αίτηση. Κατά ή περί την 08/01/2020 εκδόθηκε από το Επαρχιακό Δικαστήριο της Βαρσοβίας διάταγμα σύμφωνα με το οποίο η διαδικασία εκκαθάρισης της Αιτήτριας ξεκίνησε την 16/12/2019 και εκκαθαριστής διορίστηκε η εταιρεία IB Towarzystwo Funduszy Inwestycyjnych Spolka Akcyjna, με εγγεγραμμένο γραφείο στην οδό Mokotowska 49,00542 στη Βαρσοβία.
Εφόσον όπως παραδέχεται η πλευρά των Αιτητών δεν έχει προωθηθεί οποιαδήποτε ενέργεια για να εκτελεστεί η Απόφαση δεν αιτιολογείται ο διορισμός ενδιάμεσου παραλήπτη ως προς τα περιουσιακά στοιχεία, την αντικατάσταση των αξιωματούχων και των μετόχων των Καθ' ων η Αίτηση.
Ο διορισμός του ενδιάμεσου παραλήπτη, δυνάμει του δικαίου της επιείκειας, σε αυτό το στάδιο της διαδικασίας όπου ζητείται εκτέλεση δικαστικής απόφασης, θα αιτιολογείτο μόνο εάν η φύση των περιουσιακών στοιχείων (the nature of the assets) επί των οποίων μπορεί να γίνει η εκτέλεση καθιστούσε τέτοια εκτέλεση αδύνατη μέσω της νενομισμένης οδού. Στην προκειμένη περίπτωση έχει παρουσιαστεί μαρτυρία από τους Αιτητές από την οποία προκύπτει η ύπαρξη σωρείας απτών περιουσιακών στοιχείων επί των οποίων θα μπορούσε να εκτελεστεί η απόφαση και καμία μαρτυρία ως προς την αδυναμία εκτέλεσης λόγω της φύσης των εν λόγω περιουσιακών στοιχείων.
Οι Αιτητές δεν έχουν προσφέρει οποιαδήποτε μαρτυρία που να καταδεικνύει ότι η εκτέλεση της απόφασης στα πλαίσια των μεθόδων εκτέλεσης που προνοεί η νομοθεσία ήταν ανεπιτυχής ή δεν θα είχε οποιαδήποτε πιθανότητα επιτυχίας. Αντίθετα το ίδιο το Διάταγμα καταδεικνύει ότι υπάρχουν διαθέσιμα μέτρα εκτέλεσης δεδομένου ότι το Δικαστήριο εξέδωσε επιβαρυντικό διάταγμα σε ότι αφορά τις μετοχές των Καθ' ων η Αίτηση 2, 3, 4, 5 και 6, και επίσης παγοποίησε με το Διάταγμα τα περιουσιακά στοιχεία που περιγράφονται στο Παράρτημα Β του Διατάγματος.
Δεν υπάρχει δικαιοδοσία σε αυτό το στάδιο για διορισμό ενδιάμεσου παραλήπτη για να διατηρηθεί (preserve) η περιουσία των Καθ' ων η Αίτηση στα πλαίσια εκτέλεσης της Απόφασης. Εν αντιθέσει, το Δικαστήριο έχει δικαιοδοσία να διορίσει παραλήπτη στα πλαίσια εκτέλεσης της Απόφασης μόνο για να δοθεί θεραπεία με βάση το δίκαιο της επιείκειας.
Για σκοπούς πληρότητας αναφορικά με τον διορισμό παραλήπτη στην βάση του περί Επιβαρυντικών Διαταγμάτων Νόμου, ο διορισμός παραλήπτη λαμβάνει χώρα μόνο μετά από αίτηση για πώληση, διάθεση ή ρευστοποίηση περιουσιακών στοιχείων βαρυνόμενα ήδη με επιβαρυντικό διάταγμα κάτι το οποίο δεν υφίσταται στην παρούσα υπόθεση.
Ο διορισμός παραλήπτη δεν αιτιολογείται ούτε στην βάση του περί Επιβαρυντικών Διαταγμάτων Νόμου αλλά ούτε στην βάση του δικαίου της επιείκειας.
Μέσω του διατακτικού Α παράγραφος 1 του Διατάγματος ημερ. 16/09/2020 μεταξύ άλλων δίδεται η εξουσία στον ενδιάμεσο παραλήπτη να προβαίνει σε οποιεσδήποτε ενέργειες σε σχέση με τις πολωνικές εταιρείες ανεξάρτητα των προνοιών των καταστατικών τους εγγράφων. Η πλευρά των Αιτητών παρέλειψε να προσκομίσει ενώπιον του σεβαστού δικαστηρίου μαρτυρία επί Πολωνικού Δικαίου που να καταδεικνύει το καθεστώς αλλά και τον τρόπο λειτουργίας μιας Πολωνικής Εταιρείας. Συγκεκριμένα εξ όσων πληροφορούμαι από τους Πολωνούς δικηγόρους σύμφωνα με το Πολωνικό Κώδικα Εμπορικών Εταιρειών (Polish Commercial Companies Code) οι διοικητικές εξουσίες (operational powers) των μελών του διοικητικού συμβουλίου (management board) είναι απεριόριστες (οι γενικές συνελεύσεις και το εποπτικό σώμα δεν έχουν εξουσίες να διοικούν την εταιρεία επί καθημερινής βάσεως. Τόσο η εταιρεία Master Management Sp. Z o. o. και η Planet Poland Sp. z o. o δεν έχουν εποπτικά συμβούλια). Αυτό σημαίνει ότι μέλος του διοικητικού συμβουλίου μπορεί να λάβει οποιαδήποτε απόφαση και να προβεί σε οποιεσδήποτε ενέργειες σε σχέση με την εταιρεία. Επομένως τα πρόσωπα που έχουν διοριστεί αυτή τη στιγμή από τον ενδιάμεσο παραλήπτη στα διοικητικά συμβούλια των Πολωνικών εταιρειών, αυτόματα έχουν απεριόριστη πρόσβαση σε εταιρικά μυστικά, σ' όλες τις επενδύσεις των εταιρειών, οικονομικές συμφωνίες, μισθούς, αμοιβές, έγγραφα που σχετίζονται με την συνέχιση των έργων ανάπτυξης των εταιρειών κ.α..
Το Διάταγμα Πληρωμής στην Πολωνία, εκδόθηκε λόγω εσφαλμένης παράβασης πιστωτικής διευκόλυνσης. Συγκεκριμένα στις 18/04/2016 η EDF SKY GPF s.a.r.l. παραχώρησε πιστωτική διευκόλυνση για το ποσό των €5.500.000 προς τις εταιρείες Rosenblau Sp. Zo.o. και RB Parrot Sp zo.o. Στις 24/10/2016 η EDF εκχώρησε τα δικαιώματα της ως αυτά προέκυπταν από την πιστωτική διευκόλυνση ημερ. 18/04/2016 προς τους Αιτητές.
Προς εξασφάλιση της Συμφωνίας Πιστωτικής Διευκόλυνσης υπογράφηκε αριθμός συμφωνιών ενεχυρίασης, στις οποίες οι Αιτητές ουδεμία αναφορά κάνουν, ούτε και τις αποκαλύπτουν. Ανάμεσα στις εξασφαλίσεις που έλαβαν οι αιτητές περιλαμβάνεται και πρώτης τάξης υποθήκη επί του ακινήτου στην περιοχή Legionowo, σε σχέση με το οποίο δόθηκε η διευκόλυνση και επί του οποίου εκκρεμούν διαδικασίες εκτέλεσης.
Λόγω του ότι οι Οφειλέτες δεν εκπλήρωσαν τις υποχρεώσεις τους ως αυτές προέκυπταν από την Συμφωνία Πιστωτικής Διευκόλυνσης και δεν αποπλήρωσαν το οφειλόμενο ποσό, κατά ή περί την 13/06/2018 ο Καθ' ου η Αίτηση 1, παραχώρησε προσωπική εγγύηση έτσι ώστε οι Αιτητές να μην προχωρούσαν με μέτρα εκτέλεσης. Σημειώνω ότι το εν λόγω έγγραφο δεν επισυνάπτεται στην ΕΔ Φούττη, παρά μόνο η ενόρκως δηλούσα αρκείται σε μια απλή αναφορά στην παράγραφο 32 της ένορκης της δήλωσης.
Το Άρθρο 6 της Συμφωνίας Εγγύησης καθορίζει τις περιστάσεις υπό τις οποίες η εν λόγω εγγυητική θα θεωρείται ληξιπρόθεσμη και/ή θα παύσει να υφίσταται (release event and immediate recourse). Σύμφωνα με το εν λόγω άρθρο η εγγυητική θα θεωρείτο ληξιπρόθεσμη και/ή ότι έχει παύσει στις ακόλουθες περιπτώσεις:
· Σε περίπτωση πληρωμής του οφειλόμενου ποσού (6(a)(i)),
·	Σε περίπτωση που παρέρχετο η 08/06/2021 χωρίς οποιαδήποτε απαίτηση από πλευράς των Δανειστών
(6(a)(ii)),
·	Σε περίπτωση μεταβίβασης των ακινήτων που καθορίζονται στην Συμφωνία Πιστωτικής Διευκόλυνσης
είτε απευθείας είτε μέσω μεταβίβασης των εταιρειών που τα κατέχουν. Η επιλογή ανάμεσα στις δύο εναλλακτικές εναπόκειτο στον Δανειστή (6(a)(iii).
Σύμφωνα με την υποπαράγραφο 6(e) οι Δανειστές, ήτοι οι Αιτητές, δεν μπορούσαν να αρνηθούν την μεταβίβαση γης. Συγκεκριμένα σύμφωνα με το Άρθρο 1 της Πιστωτικής Διευκόλυνσης η έννοια γη (Land) περιλαμβάνει τα ακίνητα/τμήματα που βρίσκονται στην περιοχή Legionowo και τα οποία καθορίζονται στο Παράρτημα 7 της συμφωνίας πιστωτικής διευκόλυνσης.
Οι Αιτητές κατόπιν της έκδοσης στις 10/01/2019 της πιστοποιημένης πράξης (notarial deed) με αρ. Α7767/2016 η οποία περιλάμβανε ρήτρα εκτέλεσης του Επαρχιακού Δικαστηρίου της Βαρσοβίας, ξεκίνησαν διαδικασίες εκτέλεσης αναφορικά με τα ακίνητα που βρίσκονται στην περιοχή Legionowo εναντίον του πιστωτή RB Parrot. Σύμφωνα με το Πολωνικό δίκαιο οι διαδικασίες εκτέλεσης αναφορικά με ακίνητα τελούνται από δικαστικούς επιμελητές. Σε κάθε περίπτωση το πρώτο στάδιο είναι η δέσμευση του ακινήτου από τον δικαστικό επιμελητή ο οποίος ενημερώνει σχετικά τον πιστωτή και καλεί τον οφειλέτη όπως εντός δύο εβδομάδων από την δέσμευση της περιουσίας του προχωρήσει με πληρωμή του οφειλόμενου ποσού. Εάν ο οφειλέτης δεν αποπληρώσει εντός δύο εβδομάδων τότε ο δικαστικός επιμελητής κατόπιν σχετικού αιτήματος του πιστωτή προχωρεί με περιγραφή και εκτίμηση του ακινήτου. Η εκτίμηση του ακινήτου γίνεται από πραγματογνώμονα ο οποίος διορίζεται από το δικαστικό επιμελητή με σκοπό να ετοιμάσει εκτίμηση της αξίας του ακινήτου. Η συγκεκριμένη διαδικασία, δηλαδή αυτή της περιγραφής και εκτίμησης της αξίας του ακινήτου είναι εφέσιμη.
Στην προκειμένη περίπτωση, ο δικαστικός επιμελητής κοινοποίησε την περιγραφή και την εκτίμηση της αξίας των ακινήτων (τα οποία περιγράφονται στο Παράρτημα 7 της Συμφωνίας Πιστωτικής Διευκόλυνσης) η οποία έγινε στις 11/09/2019 στους δικηγόρους του πιστωτή στις 19/09/2019. Ο οφειλέτης έκρινε ότι η εκτίμηση δεν είναι ορθή και έγινε με λανθασμένη μεθοδολογία με αποτέλεσμα να υποτιμηθεί η πραγματική αξία του ακινήτου. Ως εκ τούτου ο οφειλέτης στις 23/09/2019 καταχώρησε έφεση εναντίον των ενεργειών του δικαστικού επιμελητή. Λόγω του ότι η γη αποτελείται από 7 διαφορετικά τμήματα, καταχωρήθηκαν 7 διαφορετικές εφέσεις.
Στις 30/10/2019 εκδόθηκε απόφαση αναφορικά με την έφεση Ι Co 2319/19 και στις 04/11/2019 εκδόθηκαν οι αποφάσεις αναφορικά με τις υπόλοιπες εφέσεις. Και στις 7 περιπτώσεις οι εφέσεις απορρίφθηκαν.
Στις 25/11/2019 ο οφειλέτης καταχώρησε παράπονο εναντίον των αποφάσεων ημερ. 30/10/2019 και 04/11/2019. Στα πλαίσια της διαδικασίας παραπόνου καταχωρήθηκε αριθμός δικογράφων. Στις 06/08/2020 το Επαρχιακό Δικαστήριο του Legionowo εξέδωσε απόφαση αναφορικά με τα παράπονα που καταχωρήθηκαν σε σχέση με τις εφέσεις Cz 5/20 και Cz 10/20. Το Δικαστήριο απέρριψε τα παράπονα. Σε σχέση με τα υπόλοιπα 5 παράπονα, εξ όσων πληροφορούμαι μέχρι και σήμερα δεν έχει εκδοθεί απόφαση.
Σε σχέση με Απόφαση του Δικαστικού Επιμελητή, αντίστοιχη έφεση καταχωρήθηκε και από τον πιστωτή στις 25/09/2019. Με απόφασή του ημερ. 29/10/2019 το Δικαστήριο απέρριψε την έφεση και στις 10/12/2019 απέρριψε το σχετικό παράπονο που καταχωρήθηκε μετά την έκδοση απόφασης στην έφεση.
Μέχρι και σήμερα η Απόφαση του Δικαστικού Επιμελητή αναφορικά με την περιγραφή και την αξία του ακινήτου δεν είναι τελική.
Προκύπτει από τα ως άνω ότι οι Αιτητές προωθούν παράλληλες διαδικασίες εκτέλεσης τόσο στην Κύπρο όσο και στην Πολωνία. Η διαδικασία στην Πολωνία εκκρεμεί και προχωρά κανονικά γεγονός το οποίο θα έπρεπε να αποτελεί κώλυμα για τους Αιτητές στην προώθηση της παρούσας. Ουσιαστικά υπάρχει δεσμευμένο ακίνητο στην Πολωνία, το οποίο δεσμεύτηκε στα πλαίσια εκτέλεσης και για το οποίο έχει ετοιμαστεί σχετική εκτίμηση η οποία αυτή τη στιγμή αμφισβητείται και από τις δυο πλευρές. Επομένως η ουσία της διαφοράς είναι η εκτίμηση που αφορά το ακίνητο το οποίο θα εκποιηθεί έναντι του χρέους. Είναι δε αξιοσημείωτο ότι οι ίδιοι οι Αιτητές έχουν ξεκινήσει τις διαδικασίες εκτέλεσης επί των συγκεκριμένων ακινήτων, τα οποία μέσω της Συμφωνίας Εγγύησης θεωρούνται επαρκές αντίτιμο έναντι της οφειλής. Εάν δεν υπήρχε διαφωνία στο θέμα της εκτίμησης η διαδικασία στην Πολωνία θα είχε μέχρι σήμερα ολοκληρωθεί. Όλα τα πιο πάνω εσκεμμένα αποκρύφτηκαν από το Δικαστήριο.
H Ενόρκως Δηλούσα αναφέρεται στις διαδικασίες εκτέλεσης στην παράγραφο 158 της ένορκής της δήλωσης. Ωστόσο στην συγκεκριμένη παράγραφο η ενόρκως δηλούσα ψευδώς αναφέρει ότι οι διαδικασίες παγοποιήθηκαν λόγω των περιοριστικών μέτρων που λήφθηκαν για την αντιμετώπιση της πανδημίας του COVID-19, γεγονός που ως προκύπτει από τα ανωτέρω δεν αληθεύει, αφού οι διαδικασίες δεν έχουν σταματήσει αλλά εκκρεμούν και αναμένονται οι αποφάσεις του Δικαστηρίου. Σχετικά παραπέμπω στο Τεκμήριο 6Α, το οποίο αποτελεί απόφαση που εκδόθηκε στις 06/08/2020.
Η RB Parrot SP. zo.o. έχει εκτίμηση αναφορικά με τα ακίνητα από τους Cushman & Wakefield η οποία εκτιμά την αξία τους στα €12.006.000.
Σε κάθε περίπτωση η Αίτηση ημερ. 11/09/2020 θα πρέπει να απορριφθεί και το Διάταγμα ημερ. 16/09/2020 να ακυρωθεί λόγω του ότι οι Αιτητές έχουν εσκεμμένα αποκρύψει από το Δικαστήριο συγκεκριμένα γεγονότα με μοναδικό σκοπό να παρουσιάσουν μια διαστρεβλωμένη εικόνα και να επιτύχουν μονομερώς την έκδοση των αιτούμενων.
Η ΕΔ Φούττη βρίθει από αναφορές στη δήθεν αδιαφανή και πολύπλοκη δομή των Εταιρειών του Καθ' ης η Αίτηση 1. Στην προσπάθειά της να υποστηρίξει την πιο πάνω θέση και να παρουσιάσει την συγκεκριμένη εικόνα στο Δικαστήριο η πλευρά της Αιτήτριας δεν αποκάλυψε το πραγματικό ιδιοκτησιακό καθεστώς της Καθ' ης η Αίτηση 4, γεγονός που μπορούσε πολύ εύκολα να πράξει μέσω έρευνας σε αρχεία τα οποία είναι προσβάσιμα.
Μέσω της ΕΔ Φούττη γίνεται σωρεία αναφορών σε αδυναμία εκτέλεσης της διαταγής πληρωμής στην Πολωνία, έλλειψη περιουσιακών στοιχείων επί των οποίων μπορεί να γίνει εκτέλεση κτλ. Ενδεικτικά τέτοιες αναφορές γίνονται στις παραγράφους 10, 14 και 37 ενώ βρίσκονται διάχυτες σε όλο το σώμα της ΕΔ Φούττη. Σε καμία από αυτές τις αναφορές φυσικά η πλευρά των Αιτητών δεν αποκαλύπτει την ύπαρξη υποθηκών και εξασφαλίσεων καθώς και του γεγονότος ότι εκκρεμούν, ως αναφέρεται και ανωτέρω, διαδικασίες εκτέλεσης στην Πολωνία. Ακόμη και στο μοναδικό σημείο που γίνεται αναφορά στις διαδικασίες εκτέλεσης, δηλαδή στην παράγραφο 158 της ΕΔ Φούττη, ψευδώς αναφέρεται ότι αυτές έχουν παγοποιηθεί λόγω των μέτρων που λήφθηκαν για περιορισμό της πανδημίας του COVID-19. Οι διαδικασίες όχι μόνο δεν έχουν παγοποιηθεί αλλά τρέχουν ενώπιον των Πολωνικών δικαστηρίων από τα οποία αναμένεται η έκδοση σχετικών αποφάσεων.
Δεν αποκαλύφθηκε ενώπιον του Δικαστηρίου ότι στα πλαίσια των διαδικασιών εκτέλεσης στην Πολωνία οι Αιτητές μέσω δικαστικού επιδότη προχώρησαν στην κατάσχεση ακινήτου στην περιοχή Legionowo στην Πολωνία.
Μέσω της ΕΔ Φούττη δεν αποκαλύφθηκε η Συμφωνία Εγγύησης που υπογράφηκε μεταξύ του Καθ' ης η Αίτηση 1 και της Αιτήτριας παρά το γεγονός ότι γίνεται ρητή αναφορά σε αυτή εντός της Ένορκης Δήλωσης.
Δεν αποκάλυψαν και/ή δεν επέστησαν την προσοχή του Δικαστηρίου στην παράγραφο 6 της Συμφωνίας Εγγύησης όπου υπάρχει ρητή πρόνοια με την οποία δύναται να δοθεί το ακίνητο στην περιοχή Legionowo (επί του οποίου ως αναφέρεται ανωτέρω υφίστανται διαδικασίες εκτέλεσης) προς ικανοποίηση της οφειλής των πρωτοφειλέτιδων Εταιρειών και οι Αιτητές δεν έχουν δικαίωμα να αρνηθούν τέτοια μεταβίβαση.
Δεν αποκάλυψαν ότι στην Πολωνία εκκρεμούν διαδικασίες εκτίμησης της αξίας του ακινήτου.
Οι Αιτητές δεν αποκάλυψαν ότι καταχώρησαν έφεση αναφορικά με την απόφαση του Δικαστικού Επιμελητή στην Πολωνία ημερ. 11/09/2019 σε σχέση με την αξία των ακινήτων στην περιοχή Legionowo στην Πολωνία.
Μέσω της παραγράφου 22 της ΕΔ Φούττη γίνεται αναφορά σε κλείσιμο του κύκλου εργασιών της Αιτήτριας. Η πραγματικότητα είναι ότι η Αιτήτρια βρίσκεται σε καθεστώς εκκαθάρισης από τον Ιανουάριο του 2020 γεγονός που δεν αποκαλύφθηκε στο Δικαστήριο ενώ και το όνομα των Αιτητών στον τίτλο της παρούσας διαδικασίας είναι παραποιημένο για να αποκρύπτει το ως άνω γεγονός.
Δεν αποκαλύφθηκε η σχέση του προτεινόμενου ενδιάμεσου παραλήπτη με τους Δικηγόρους των Αιτητών στην Πολωνία. Συγκεκριμένα μέσω της παραγράφου 86 της ΕΔ Φούττη αναφέρεται ότι ο προτεινόμενος ενδιάμεσος παραλήπτης δεν έχει οποιαδήποτε σύγκρουση συμφερόντων να ενεργήσει. Οι Αιτητές δεν αποκάλυψαν στο Δικαστήριο ότι ο υιός του ενδιάμεσου παραλήπτη εργαζόταν στο γραφείο των Δικηγόρων των Αιτητών στην Πολωνία και συγκεκριμένα στον δικηγορικό οίκο Linklaters. Ο συγκεκριμένος οίκος ανέλαβε και την ευθύνη ετοιμασίας των σχετικών με την παρούσα διαδικασία εγγράφων γεγονός που προκύπτει από τη Συμφωνία Εγγύησης (Τεκμήριο 5). Η συγκεκριμένη σχέση του ενδιάμεσου παραλήπτη θα έπρεπε να αποκαλυφθεί στο Δικαστήριο ενώ αντίθετα τέθηκε μαρτυρία περί ανυπαρξίας οποιασδήποτε σύγκρουσης συμφερόντων.
Οι Αιτητές δεν αποκάλυψαν στο Δικαστήριο ότι ο XXXXX Καϊμακλιώτης, δεν έχει προηγούμενη εμπειρία σε παρόμοιας φύσης διαδικασία.
Οι Αιτητές δεν αποκάλυψαν στο Δικαστήριο το Διάταγμα του Επαρχιακού Δικαστηρίου Λευκωσίας ημερ. 07/08/2020 το οποίο εκδόθηκε στα πλαίσια της Αγωγής 3353/2019.
Οι Αιτητές δεν αποκάλυψαν το γεγονός ότι η ουσιαστική διαφορά μεταξύ των Αιτητών και του Καθ' ου η Αίτηση 1 είναι η αξία του ακινήτου στην περιοχή Legionowo στην Πολωνία.
Οι Αιτητές δεν αποκάλυψαν στο Δικαστήριο ότι το αντικείμενο της διαφοράς σε σχέση με την οποία ο Καθ' ου η Αίτηση 1 παρείχε προσωπική εγγύηση ήταν η ανάπτυξη του ακινήτου στην περιοχή Legionowo στην Πολωνία.
Δεν αποκάλυψαν την εκτίμηση και/ή την αξία του ακινήτου στην περιοχή Legionowo και/ή τη θέση του Καθ' ου η Αίτηση 1 ότι η αξία του ακινήτου είναι €12.006.000.
Δεν αποκάλυψαν ότι ανάμεσα στις εξασφαλίσεις που έλαβαν οι αιτητές περιλαμβάνεται και πρώτης τάξης υποθήκη επί του ακινήτου στην περιοχή Legionowo, σε σχέση με το οποίο δόθηκε η διευκόλυνση και επί του
οποίου ως επεξηγώ κατωτέρω εκκρεμούν διαδικασίες εκτέλεσης.
Το Διάταγμα ημερ. 16/09/2020 εκδόθηκε κατά παράβαση του Άρθρου 30 του Συντάγματος της Κυπριακής Δημοκρατίας αποστερώντας από τις Εναγόμενες εταιρείες του δικαιώματός τους να υπερασπίζονται από δικηγόρο της επιλογής τους και/ή να λαμβάνουν νομικά μέτρα πέραν της δυνατότητας να υπερασπιστούν την παρούσα διαδικασία και/ή οποιανδήποτε άλλη δικαστική διαδικασία που προωθούν οι Αιτητές.
Οι ευπαίδευτοι συνήγοροι προώθησαν τις εκατέρωθεν θέσεις τους με εμπεριστατωμένες αγορεύσεις. Ειδική αναφορά θα γίνει αν και εφόσον χρειασθεί.
Η ακρόαση της Αίτησης έγινε με βάση το περιεχόμενο των ενόρκων δηλώσεων. Τόσο των δύο ενόρκων δηλώσεων, αυτής που επισυνάπτεται στην Αίτηση και της συμπληρωματικής, από πλευράς Αιτητών, όσο και αυτής των Καθ' ων η Αίτηση που επισυνάπτεται στην ένσταση.
Στην απόφαση Iacovou Brothers (Constr.) Ltd ν Fashionwise Ltd (2000) 1 Α.Α.Δ. σελ. 1377, λέχθηκαν τα ακόλουθα:
«Είναι ορθό ότι σε περιπτώσεις αιτήσεων που οι ισχυρισμοί του αιτητή αμφισβητούνται ο αιτητής θα πρέπει να προσκομίσει προφορική μαρτυρία για να αποσείσει το σχετικό βάρος που έχει για την απόδειξη των ισχυρισμών του. (Ίδε Krashias Shoe Factory Ltd ν Adidas Sportschuhfabriken Adi Dossier K.G. (1989) 1(E) Α.Α.Δ. 750 και Louis Vuitton ν. Dermosak Ltd and Orphanidou (1992) 1 Α.Α.Δ. 1453). Ο αιτητής μπορεί να αποσείσει το σχετικό βάρος της απόδειξης είτε με την παράθεση της δικής του μαρτυρίας είτε με την αποκάλυψη στοιχείων που προκύπτουν από την αντεξέταση στην οποία υποβάλλει τα πρόσωπα τα οποία έχουν προβεί σε ένορκες δηλώσεις εκ μέρους του καθ' ου η αίτηση. Επισημαίνουμε ότι με την πρόσφατη τροποποίηση του Κανονισμού 4 της Διαταγής 48 (Ίδε ο περί Πολιτικής Δικονομίας (Τροποποιητικός) (Αρ. 3) Διαδικαστικός Κανονισμός του 1999) η ακρόαση της αίτησης διεξάγεται με βάση τα γεγονότα που περιέχονται στις ένορκες δηλώσεις με δυνατότητα αντεξέτασης».
Συνεπώς το Δικαστήριο θα βασιστεί στα γεγονότα όπως αυτά περιέχονται στις ένορκες δηλώσεις, λαμβανομένου υπόψη του βάρους απόδειξης των ισχυρισμών εκάστου των δύο Μερών.
Στις 02/10/2020 η διαδικασία εναντίον της Καθ' ης η Αίτηση 4 αποσύρθηκε και τα διατάγματα εναντίον της ακυρώθηκαν ενώ το επιβαρυντικό διάταγμα που αφορούσε την Καθ' ης η Αίτηση 4 περιορίστηκε στο 34% των μετοχών της εταιρείας.
Οι Αιτητές είναι εξ αποφάσεως πιστωτές αφού εξασφάλισαν εναντίον του Kusmierz το Διάταγμα Πληρωμής από το Πολωνικό Δικαστήριο για το ποσό των €7.000.000 πλέον τόκους και έξοδα. Το Διάταγμα Πληρωμής εγγράφηκε ενώπιον του Επαρχιακού Δικαστηρίου Λευκωσίας την 01/09/2020 για σκοπούς εκτέλεσής του, με βάση τις πρόνοιες του Ευρωπαϊκού Κανονισμού 805/2004. Σύμφωνα με τη μαρτυρία και τη σύναψη των συναλλαγών με τους Αιτητές που οδήγησαν στην έκδοση του Διατάγματος Πληρωμής, ο Kusmierz παρουσιαζόταν στους Αιτητές ως οικονομικά αξιόχρεος και ως εύπορος επιχειρηματίας που ελέγχει αριθμό εταιρειών και έργων ακίνητης περιουσίας στην Πολωνία, για να πετύχει τη λήψη χρηματοδότησης από αυτούς. Δεν συμμορφώθηκε όμως με τις υποχρεώσεις του με αποτέλεσμα να εκδοθεί το Διάταγμα Πληρωμής εναντίον του. Από την έκδοση του Διατάγματος Πληρωμής ημερομηνίας 22/10/2018 μέχρι σήμερα, ο Kusmierz, δεν έχει καταβάλει κανέναν ποσό έναντι του εξ αποφάσεως χρέους, και συμπεριφέρεται με τέτοιο τρόπο ώστε να μην εκτελεστεί το Διάταγμα Πληρωμής. Ενώ είναι πρόσωπο με καλή οικονομική κατάσταση που έχει τη δυνατότητα να συμμορφωθεί με τις υποχρεώσεις του και να αποπληρώσει το εξ αποφάσεως χρέος, από το 2018 με δόλιους τρόπους εμποδίζει την εκτέλεση του Διατάγματος Πληρωμής, όπως φαίνεται μέσα από την ένορκη μαρτυρία.
Με διάταγμα αποκάλυψης εναντίον της Ελληνικής Τράπεζας, αποκαλύφθηκε ότι σε αντίθεση με τα όσα ισχυριζόταν στα πλαίσια των Πολωνικών Διαδικασιών, ο Kusmierz είναι ο μοναδικός οφέλιμος ιδιοκτήτης των Κυπριακών Εταιρειών και της Casmir.
Έχοντας υπόψη την ενώπιόν μου τεθείσα μαρτυρία κρίνω ότι το διάταγμα παραλήπτη και τα διατάγματα παγοποίησης που εκδόθηκαν με σκοπό την υποβοήθηση της εκτέλεσης της απόφασης, του ευρωπαϊκού εκτελεστού τίτλου, είναι δικαιολογημένα αφού υπάρχει πραγματικός κίνδυνος ότι στην απουσία τους ο ευρωπαϊκός εκτελεστός τίτλος θα παραμείνει ανικανοποίητος. Στο σύγγραμμα McGrath, Commercial Frand in Civil Practice, 2nd edn, 2014, σελ. 625 και 635, αναφέρεται ότι ο διορισμός παραλήπτη προς υποβοήθηση δίκαιης εκτέλεσης αποτελεί μέτρο που έχει εξελιχθεί τα
τελευταία χρόνια και αποτελεί ένα ισχυρό εργαλείο καταπολέμησης προσπαθειών ματαίωσης της εκτέλεσης αποφάσεων από εξ αποφάσεως πιστωτές.
Η εξουσία του Δικαστηρίου να διορίζει παραλήπτη σε οποιεσδήποτε περιπτώσεις το κρίνει δίκαιο και πρόσφορο προβλέπεται από το άρθρο 32 του περί Δικαστηρίων Νόμου, Ν.14/60.
Στην απόφαση στην Πολιτική Αίτηση αρ. 85/2010, Starport Nominees Ltd κ.ά. (2010) 1(Β) Α.Α.Δ. 1370, στη σελ. 1380 και 1381, το Δικαστήριο αποφάσισε τα εξής:
«Περαιτέρω, όσον αφορά το Άρθρο 32(1) του Νόμου 14/60, ναι μεν μπορεί να είναι ασύνηθες και σπανιότατο ή να μην έχει εκδοθεί προηγουμένως τέτοιο διάταγμα, αλλά είναι σαφές ότι το άρθρο δίνει δικαίωμα για διορισμό παραλήπτη, σε όλες εκείνες τις περιπτώσεις που το Δικαστήριο το κρίνει δίκαιο και πρόσφορο, ακόμη και αν δεν αξιούται ή χορηγείται μετ' αυτού αποζημίωση ή άλλη θεραπεία. Στη δε απόφαση ABP Holdings Ltd κ.ά. v. Ανδρέα Κιταλίδη κ.ά. (Αρ. 2) (1994) 1 Α.Α.Δ. 694, έγινε από τον Αρτεμίδη, Δ., όπως ήταν τότε, ανάλυση του ιστορικού των απαγορευτικών διαταγμάτων στην Αγγλία και στην Κύπρο, σημειώνοντας ότι στην Κύπρο δεν έγινε οποιαδήποτε παρέμβαση νομοθετική, αλλά αφέθηκαν τα Δικαστήρια να λειτουργούν με την ευρύτατη εξουσία που έλκουν από το Αρθρο 32. Και ότι βάσει αυτής της ευρύτατης εξουσίας, το Δικαστήριο είναι δυνατό να εκδώσει οποιοδήποτε διάταγμα που να περιλαμβάνει και τον διορισμό παραλήπτη, όπως εδώ, εάν αυτό κρίνεται πρόσφορο, ορθό και δίκαιο υπό τις περιστάσεις.
Ορθώς, λέγει ο κ. Βελάρης, ότι το Αρθρο 32, ομιλεί μόνο για παραλήπτη, ενώ τα διατάγματα που έχουν εκδοθεί στην υπό κρίση περίπτωση όρισαν τον Σάββα Σάββα, ως παραλήπτη και/ή διευθυντή, δηλαδή, «receiver and manager». Όντως αυτό λέγουν τα διατάγματα, αλλά προσεκτική ανάγνωση του περιεχομένου τους, δεν υποδεικνύει οτιδήποτε άλλο εκτός από το ότι η όποια εξουσία έχει δοθεί μέσω των διαταγμάτων στον ελεγκτή/λογιστή, αποκλειστικό σκοπό έχει να προστατεύσει και να διατηρήσει το μετοχικό μερίδιο της Usarel Investments Ltd στις θυγατρικές εταιρείες. Εάν έχει περιγραφεί και ως «manager», αυτό δεν είναι κατ' ανάγκη τέτοια υπέρβαση δικαιοδοσίας, για να δοθεί άδεια για certiorari, ιδιαίτερα τη στιγμή που στην παρ. 5 των διαταγμάτων, έχει καθορισθεί από το Δικαστήριο ότι ο ενδιάμεσος παραλήπτης (χωρίς εδώ να αναφέρεται το «και/ή διευθυντής»), θα είναι υποχρεωμένος να προβαίνει σε πλήρη ενημέρωση του Δικαστηρίου όταν κληθεί να το πράξει για όλα τα θέματα που αφορούν την εκτέλεση των καθηκόντων του.».
Όπως τονίζεται και στην πιο πάνω απόφαση, στην Κύπρο η εξουσία εκδόσεως των απαγορευτικών διαταγμάτων από τα Δικαστήρια παρέμεινε ευρύτατη και βάσει αυτής της ευρύτατης εξουσίας, το Δικαστήριο είναι δυνατό να εκδώσει οποιοδήποτε διάταγμα που να περιλαμβάνει και το διορισμό παραλήπτη, εάν αυτό κρίνεται πρόσφορο, ορθό και δίκαιο υπό τις περιστάσεις. Ενόψει της συμπεριφοράς του Kusmierz όπως αυτή περιγράφεται στη μαρτυρία αλλά και πιο πάνω, δηλαδή της δόλιας συμπεριφοράς του, πληρούνται οι προϋποθέσεις έκδοσης διατάγματος διορισμού Παραλήπτη.
Είναι νομολογημένο ότι το Δικαστήριο στο στάδιο αυτό της διαδικασίας δεν πρέπει να υπεισέρχεται στην ουσία της υπόθεσης και να καταλήγει σε συμπεράσματα αναφορικά με την πλήρη εξέταση του πραγματικού και νομικού καθεστώτος της υπόθεσης. Ούτε πρέπει να αποφαίνεται σε θέματα αξιοπιστίας εκτός εκεί που τούτο είναι απόλυτα αναγκαίο καθότι διαφορετικά θα επηρεάζετο δυσμενώς η υπόθεση στην ουσία της για τον διάδικο εκείνο τον οποίο το Δικαστήριο έκρινε από αυτό το στάδιο ως αναξιόπιστο. Όλα τα ζητήματα που εγείρονται στην αγωγή παραμένουν ζωντανά για να αποφασισθούν όταν θα εκδικασθεί η ουσία της (βλ. Δημοκρατία της Σλοβενίας ν. Beogradska Banka Α.Δ. (1999) 1 Α.Α.Δ. 225). Στην απόφαση Τ.Α. Micrologic Com. Consult Ltd v. Microsoft Corporation (2002) 1(Γ) Α.Α.Δ. 1802, αποφασίστηκε ότι:
«Σε ενδιάμεση διαδικασία για προσωρινό διάταγμα εκείνο που χρειάζεται δεν είναι η απόδειξη του ουσιαστικού δικαιώματος αλλά σοβαρές ενδείξεις περί της πιθανότητας ύπαρξής του. Αυτό είναι το πραγματικό νόημα των επί του θέματος αποφάσεων μας: βλ. ενδεικτικά τις Constantinides v. Makriyiorghou (1978) 1 C.L.R. 585, Odysseos v. Pieris Estates and Others (1982) 1 C.L.R. 557 κ.ά. και Κυτάλα ν. Χρυσάνθου κ.ά. (1996) 1 Α.Α.Δ. 253. Αυτό συχνά παραγνωρίζεται στα Επαρχιακά Δικαστήρια τόσο από δικηγόρους όσο και από δικαστές με αποτέλεσμα η διαδικασία να γίνεται απαραδέκτως πολύπλοκη και μακρά.».
Η νομολογία επί των προσωρινών διαταγμάτων είναι πασίγνωστη και το άρθρο 32 του Περί Δικαστηρίων Νόμου 14/60, έχει αναλυθεί με σαφήνεια στην υπόθεση Οδυσσέως ν. Pieris Estates Ltd (1982) 1 Α.Α.Δ. 557, η ικανοποίηση δε των τριών κριτηρίων που τίθενται ως προϋποθέσεις αποτελεί το πρωταρχικό μέλημα του Δικαστηρίου πριν δυνηθεί να περάσει στην εξέταση του ισοζυγίου της ευχέρειας, με τη συνεκτίμηση όλων των σχετικών παραγόντων.
Το άρθρο 32(1) του Περί Δικαστηρίων Νόμου 14/60, προβλέπει την εξουσία του Δικαστηρίου να εκδίδει απαγορευτικό διάταγμα όταν κρίνει τούτο δίκαιο ή πρόσφορο με βάση τις περιστάσεις της υπόθεσης που είναι ενώπιον του. Προκειμένου δε για παρεμπίπτον απαγορευτικό διάταγμα θα πρέπει σύμφωνα με την επιφύλαξη στο ίδιο άρθρο να ικανοποιηθεί επιπρόσθετα ότι συντρέχουν και οι ακόλουθες προϋποθέσεις:
α)	Ότι υπάρχει σοβαρό ζήτημα προς εκδίκαση κατά την κυρίως δίκη.
β)	Ότι υπάρχει πιθανότητα ο ενάγοντας να δικαιούται σε θεραπεία και
γ) Ότι εκτός εάν εκδοθεί το παρεμπίπτον απαγορευτικό διάταγμα θα είναι δύσκολο ή αδύνατο να απονεμηθεί πλήρης δικαιοσύνη σε μεταγενέστερο στάδιο.
Η ύπαρξη σοβαρού ζητήματος ικανοποιείται με αναφορά στα καταχωρημένα δικόγραφα για την αποκάλυψη μιας συζητούμενης υπόθεσης, ενώ το δεύτερο κριτήριο ικανοποιείται με την αποδεικτική δύναμη της υπόθεσης και σχετίζεται με την ένδειξη ή παρουσίαση μίας ορατής πιθανότητας επιτυχίας. Τα δύο αυτά κριτήρια είναι σε κάποιο βαθμό αλληλένδετα και θα μπορούσε να λεχθεί ότι ενώ το πρώτο κριτήριο εξετάζεται σε συσχετισμό με τη νομική θεμελίωση της αξίωσης, το δεύτερο προχωρεί ένα ακόμη βήμα συσχετίζοντας τη νομική αυτή θεμελίωση με την προσφερόμενη μαρτυρία για την πραγματική θεμελίωση της αγωγής επί των γεγονότων. Αν ο αιτητής είναι σε θέση να δείξει κάτι πέρα από την απλή πιθανολόγηση αλλά λιγότερο από το βαθμό του ισοζυγίου των πιθανοτήτων θεωρείται ότι ικανοποιεί το δεύτερο αυτό κριτήριο.
Το τρίτο κριτήριο ικανοποιείται όπου οι αποζημιώσεις θεωρούνται ότι δεν αποτελούν ικανοποιητική θεραπεία. Με δεδομένο ότι η θεραπεία του προσωρινού διατάγματος ανάγεται κατ' εξοχή στο δίκαιο της επιείκειας, αν η αποτίμηση σε χρήμα μπορεί να γίνει εύλογα, τότε η έκδοση του ή η διατήρησή του σε ισχύ, αποκλείεται. Ακόμη και ασυνήθης δυσκολία στην εκτίμηση των ζημιών δεν δικαιολογεί κατ' ανάγκην την έκδοση διατάγματος όπως έχει υποδείξει η υπόθεση ΚΟΤ ν. Θεωρή (1989) 1(Ε) Α.Α.Δ. 255.
Σκοπός των ενδιάμεσων προσωρινών διαταγμάτων είναι η διατήρηση της υπάρχουσας κατάστασης πραγμάτων (status quo) στα πλαίσια της οποίας έχει καταχωρηθεί η αίτηση για το προσωρινό διάταγμα (βλ. Zena Company Ltd v. Demenian Catering Ltd (2011) 1(Γ) Α.Α.Δ. 1848 και Κοσμά ν. Χατζηκυπρή (2000) 1 Α.Α.Δ. 169). Η διατήρηση της υπάρχουσας κατάστασης πραγμάτων εξετάζεται σε συνάρτηση με την προϋπόθεση να υποστεί ο Ενάγοντας ανεπανόρθωτη ζημιά εάν δεν εκδοθούν τα αιτούμενα διατάγματα καθώς επίσης και με το κατά πόσον είναι εύλογο και δίκαιο να εκδοθούν τα ενδιάμεσα διατάγματα.
Η διαδικασία ακρόασης ενός προσωρινού διατάγματος γίνεται μέσα στην περιορισμένη σφαίρα της εξέτασης του ερωτήματος κατά πόσο νομότυπα από πλευράς διαδικασίας προωθήθηκε το αίτημα, καθώς και σε σχέση με το υπόβαθρο των γεγονότων που περιβάλλουν την αίτηση, με γνώμονα τη συσχέτιση τους με τα τρία κριτήρια και το ισοζύγιο της ευχέρειας, αλλά το Δικαστήριο δεν προχωρεί στην κατάληξη συμπερασμάτων αναφορικά με την πλήρη εξέταση είτε του πραγματικού είτε του νομικού καθεστώτος της υπόθεσης, δεδομένου ότι, όπως υποδείχθηκε στην υπόθεση Jonitexo v. Adidas (1984) 1 Α.Α.Δ. 263, αυτό εμπίπτει στη σφαίρα εξέτασης του Δικαστηρίου που εκδικάζει την ουσία της ιδίας της αγωγής. Τα ίδια λέχθηκαν και στην υπόθεση Γρηγορίου ν. Χριστοφόρου (1995) 1 Α.Α.Δ. 248, 269-70.
Έχει εκδοθεί Διάταγμα Πληρωμής και ακολούθως ευρωπαϊκός τίτλος εκτέλεσης της απόφασης, ευρωπαϊκός εκτελεστός τίτλος. Αυτό το γεγονός είναι αρκετό για να ικανοποιηθούν οι πρώτες δύο προϋποθέσεις.
Η απόφαση που έχει πιστοποιηθεί ως ευρωπαϊκός εκτελεστός τίτλος εκτελείται υπό τους ιδίους όρους με την απόφαση που εκδόθηκε στο κράτος μέλος εκτέλεσης. Αυτά προβλέπονται από το άρθρο 20 του Ευρωπαϊκού Κανονισμού 805/2004. Ο ευρωπαϊκός εκτελεστός τίτλος ούτε ακυρώθηκε ούτε έχει προσβληθεί με οιοδήποτε ένδικο μέσο το οποίο να εκκρεμεί και συνεπεία αυτού να ανεστάλη. Το Κυπριακό Δικαστήριο σε καμία περίπτωση μπορεί να επανεξετάσει επί της ουσίας απόφαση ή το πιστοποιητικό ευρωπαϊκού εκτελεστού τίτλου, άρθρο 21(2) του Ευρωπαϊκού Κανονισμού 805/2004.
Ενόψει των πιο πάνω έχω ικανοποιηθεί ότι οι δύο πρώτες προϋποθέσεις του άρθρου 32 του Ν.14/60 πληρούνται.
H τρίτη προϋπόθεση αφορά την πιθανότητα να υποστεί ο Ενάγοντας ανεπανόρθωτη ζημιά αν δεν εκδοθεί το αιτούμενο διάταγμα. Η έννοια της απονομής πλήρους δικαιοσύνης δεν συνάδει μόνο με την υλική ζημιά αλλά είναι ευρύτερη και περιλαμβάνει και τη προστασία των δικαιωμάτων του Αιτητή (βλ. Highgate Primary School Ltd κ.ά. ν. Φυλακτίδη κ.ά. (2009) 1 Α.Α.Δ. 317). Στην απόφαση Κυρισάββα ν. Κύζη (2001) 1 Α.Α.Δ. 1245, αναγνωρίστηκε και επιβεβαιώθηκε η λειτουργία του Δικαστηρίου ως θεματοφύλακα του Κράτους Δικαίου για την αποτροπή παράνομων και παράτυπων ενεργειών. Ένας από τους κυριότερους σκοπούς των ενδιάμεσων διαταγμάτων είναι η διατήρηση της υπάρχουσας κατάστασης πραγμάτων στα πλαίσια της οποίας έχει καταχωρηθεί η αίτηση για το προσωρινό διάταγμα. Η διατήρηση της υπάρχουσας κατάστασης πραγμάτων εξετάζεται σε συνάρτηση με την προϋπόθεση να υποστεί ο Αιτητής ανεπανόρθωτη ζημιά αν δεν εκδοθεί το αιτούμενο διάταγμα καθώς επίσης και με το κατά πόσο είναι εύλογο και δίκαιο να εκδοθεί το ενδιάμεσο διάταγμα. Στην απόφαση Shishkarev v. Lanuria Limited, Πολιτική Έφεση Ε385/2016, 07/06/2018, αποφασίστηκαν τα εξής:
«Διάδικος, ο οποίος επιδεικνύει συμπεριφορά τέτοια, όπως αυτήν που επέδειξε ο εφεσείων, χαρακτηρίζεται, όπως αναφέρεται, από τον Καλλή, Δ., στην υπόθεση Poltava Petroleum Co. v. Mexana Oil Ltd. κ.ά. (2001) 1 Α.Α.Δ. 1301, στη σελίδα 1322, ως «δόλιος και απατηλός», ο οποίος αναμένεται ότι «θα φροντίσει να λάβει μέτρα προς την κατεύθυνση μη ικανοποίησης της απόφασης που θα ήθελε εκδοθεί εναντίον του». Δεδομένης, λοιπόν, στην προκειμένη περίπτωση, της προαναφερθείσας συμπεριφοράς του εφεσείοντος, οι πιο πάνω παρατηρήσεις οδηγούν, αβίαστα, στο συμπέρασμα ότι ικανοποιείται και η τρίτη προϋπόθεση του άρθρου 32(1) του Ν. 14/1960, ως η σχετική διαπίστωση του Δικαστηρίου.».
Στην παρούσα υπόθεση υπάρχει μαρτυρία ότι με δόλια και απατηλή συμπεριφορά του ο Kusmierz φροντίζει να λαμβάνει μέτρα ούτως ώστε να μην μπορεί να ικανοποιηθεί η εναντίον του απόφαση και μέχρι σήμερα ουδέν ποσό κατέβαλε έναντι του εξ αποφάσεως χρέους του. Εάν δεν εκδοθούν τα αιτούμενα διατάγματα οι Αιτητές θα είναι δύσκολο να εισπράξουν το εξ αποφάσεως ποσό σε κατοπινό στάδιο. Έτσι θα είναι δύσκολο ή αδύνατο να απονεμηθεί πλήρως δικαιοσύνη σε κατοπινό στάδιο.
Υπάρχει μαρτυρία η οποία έχει τεθεί ενώπιον του Δικαστηρίου από την οποία προκύπτει ότι υφίσταται απτός κίνδυνος ότι εκκρεμούσης της διαδικασίας εκτέλεσης του Διατάγματος Πληρωμής θα ληφθούν μέτρα για να εκμηδενιστεί η αξία των μετοχών των Κυπριακών Εταιρειών που αποτελεί το αντικείμενο της εκτέλεσης.
Στην απουσία των Διαταγμάτων, υφίσταται πραγματικός κίνδυνος ότι εκκρεμούσης της διαδικασίας εκτέλεσης ο Kusmierz θα λάβει ενέργειες για να εκμηδενίσει την αξία των μετοχών των Κυπριακών Εταιρειών που αποτελούν το αντικείμενο της εκτέλεσης, με το να μεταφέρει τα περιουσιακά τους στοιχεία στην Πολωνία κάτω από άλλη εταιρική δομή. Συγκεκριμένα, η εταιρική δομή που χρησιμοποιείται από τον Kusmierz για να κατέχει τα περιουσιακά του στοιχεία, καθιστά την εκτέλεση πολύ δύσκολη αφού στην ουσία εμποδίζει την εκτέλεσή του στην Πολωνία, ενώ σε περίπτωση που εγερθούν διαδικασίες εκτέλεσης στην Κύπρο, αυτές μπορούν να καταστούν άνευ αποτελέσματος αφού αρκεί μόνο ο Kusmierz να αποξενώσει τις μετοχές που κατέχουν οι Κυπριακές εταιρείες στις Πολωνικές εταιρείες ή να αποξενώσει τα περιουσιακά στοιχεία που κατέχουν οι Πολωνικές εταιρείες για να εμποδίσει τις διαδικασίες εκτέλεσης.
Ικανοποιείται και η τρίτη προϋπόθεση του άρθρου 32 του περί Δικαστηρίων Νόμου 14/60.
Όσον αφορά το ισοζύγιο της ευχέρειας βρίσκω να κλίνει υπέρ της οριστικοποίησης των διαταγμάτων αφού μια τέτοια απόφαση ενέχει τους λιγότερους κινδύνους αδικίας αν φανεί στο τέλος ότι ήταν λανθασμένη (Bacardi & Co. Ltd v. Vinco Ltd (1996) 1(B) Α.Α.Δ. 788). Χωρίς τα διατάγματα υπάρχει απτός κίνδυνος οι Αιτητές να μην είναι σε θέση να εκτελέσουν το Διάταγμα Πληρωμής. Είναι σαφές ότι το ισοζύγιο κλίνει υπέρ των Αιτητών στα περιστατικά της παρούσας υπόθεσης. Η αξίωση των Αιτητών παρουσιάζεται ως ικανοποιούσα τα σχετικά κριτήρια της νομολογίας και του Νόμου.
Στην απόφαση στην Πολιτική Αίτηση αρ. 81/20, Αναφορικά με την Αίτηση του Μπίτζιος, 30/07/2020, το Ανώτατο αποφάσισε τα εξής:
«Τα δικαστήρια έχουν εξουσία να εκδίδουν διατάγματα αποκάλυψης περιουσιακών στοιχείων με σκοπό την υποβοήθηση της διαδικασίας εκτέλεσης διατάγματος τύπου mareva. Πρόκειται για επικουρικά διατάγματα τα οποία εκδίδονται για σκοπούς αστυνόμευσης (policing) του διατάγματος παγοποίησης, ώστε, όπως αναφέρθηκε πιο πάνω, να γνωρίζει ο ενάγων ποια ακριβώς περιουσιακά στοιχεία είχε στην κατοχή του ο εναγόμενος τη δεδομένη στιγμή, για να μπορέσει σε μεταγενέστερο στάδιο να γνωρίζει αν υπήρχε συμμόρφωση με το διάταγμα παγοποίησης (Aldi Marine Ltd v. Rual Trade Ltd κ.α., πιο πάνω). Ιδιαίτερα σε υποθέσεις όπου εμπλέκονται διάφοροι παράγοντες και περίπλοκες δοσοληψίες σε διάφορες χώρες, απαιτείται όπως αναγκαστεί ο εναγόμενος να αποκαλύψει ο ίδιος λεπτομέρειες των περιουσιακών του στοιχείων.
Στην υπόθεση Motorola Credit Corporation v. Cem Cegiz Uzan a.o. (πιο πάνω) το Αγγλικό Εφετείο αναγνώρισε ότι στις κατάλληλες περιπτώσεις το δικαστήριο έχει την εξουσία να εκδίδει διάταγμα αποκάλυψης αυτής της φύσης χωρίς να παρέχει τη δυνατότητα στον εναγόμενο να ακουστεί προτού παρέλθει ο χρόνος για συμμόρφωση. Όπως επεξηγήθηκε από το Εφετείο, σε τέτοιες περιπτώσεις απαιτείται να γίνει εξισορρόπηση των εκατέρωθεν δικαιωμάτων. Από τη μία ο εναγόμενος υποχρεώνεται να συμμορφωθεί με ένα διάταγμα το οποίο στη συνέχεια μπορεί να κριθεί ότι κακώς εκδόθηκε ενώ, από την άλλη, το διάταγμα παγοποίησης, που εξασφάλισε ο ενάγοντας μπορεί να καταστεί αναποτελεσματικό εάν δεν γνωρίζει ποια είναι τα περιουσιακά στοιχεία του εναγόμενου. Σε τέτοια περίπτωση ο ενάγοντας, παρά το ότι έχει ήδη ικανοποιήσει το δικαστήριο ότι συντρέχουν οι προϋποθέσεις για έκδοση του διατάγματος παγοποίησης, κινδυνεύει να υποστεί ανεπανόρθωτη ζημιά καθότι ο εναγόμενος στο μεσοδιάστημα ενδέχεται να αποξενώσει περιουσιακά του στοιχεία.».
Συνεπώς τα Κυπριακά Δικαστήρια έχουν εξουσία να εκδίδουν διατάγματα αποκάλυψης προς υποβοήθηση διαταγμάτων παγοποίησης όπως αναλύθηκε στην πιο πάνω απόφαση. Η νομοθετική εξουσία προτίμησε να μην παρέμβει στο ζήτημα έκδοσης διαταγμάτων από τα Δικαστήρια και άφησε τα Δικαστήρια να λειτουργούν με την ευρύτατη εξουσία που τους παρέχεται από το άρθρο 32 του Ν.14/60 ABP HOLDINGS LTD ΚΑΙ ΑΛΛΟΙ ν. ΚΙΤΑΛΙΔΗ Κ.Α. (ΑΡ.2) (1994) 1 Α.Α.Δ. 694.
Η ύπαρξη των διαδικασιών εκτέλεσης του ενυπόθηκου ακινήτου αποκαλύφθηκε πλήρως από τους αιτητές. Στην απόφαση COMMERZBANK AUSLANDSBANKEN HOLDING A.G. κ.ά. ν. ADEONA HOLDINGS LIMITED, Πολιτική Έφεση Αρ. Ε6/2014, 27/02/2015, αποφασίστηκαν τα εξής:
«Στην προκειμένη περίπτωση η ενεχυρίαση αφορούσε τις μετοχές της τράπεζας Forum και των οκτώ εταιριών που πωλήθηκαν. Όμως, η ενεχυρίαση ενδεχομένως να μην παρείχε πλήρη κάλυψη στους Εφεσείοντες, σε περίπτωση επιτυχίας τους και εκτέλεσης της διαιτητικής απόφασης. Το δικαίωμα των Εφεσειόντων σε περίπτωση επιτυχούς έκβασης της διαιτησίας, ήταν να αποζημιωθούν για το ποσό της εγγύησης που εξασφάλισαν, η οποία ισοδυναμούσε με μέρος του τιμήματος αγοράς των στοιχείων που πωλήθηκαν και όχι με την αξία των μετοχών τη δεδομένη στιγμή που θα εκτελείτο η διαιτητική απόφαση. Η συμφωνία δέσμευσης των μετοχών, σκοπό είχε να διασφαλίσει αυτή την υποχρέωση, αλλά δεν μπορεί να θεωρηθεί ότι διασφάλιζε πλήρως του Εφεσείοντες. Για παράδειγμα, η αξία των μετοχών της τράπεζας και των οκτώ εταιρειών, θα μπορούσε κατά το χρόνο που ετίθετο θέμα εκτέλεσης τυχόν απόφασης εναντίον των Εφεσιβλήτων, να είχε υποστεί σημαντική μείωση ή ακόμα και να εκμηδενιστεί. Όπως πολύ ορθά υπέδειξε ο ευπαίδευτος συνήγορος για τους Εφεσείοντες, οι Εφεσίβλητοι θα μπορούσαν ακόμη να μεταφέρουν περιουσιακά στοιχεία της τράπεζας και των οκτώ εταιρειών σε άλλα νομικά πρόσωπα, με αποτέλεσμα η μετοχική αξία της τράπεζας και των οκτώ εταιρειών να μειωθεί σημαντικά ή ακόμα και να εκμηδενιστεί. Γι' αυτό και ο απόλυτος τρόπος που κατέληξε το πρωτόδικο δικαστήριο ότι «δεν ενδείκνυται να εκδίδεται διάταγμα δέσμευσης περιουσίας του εγγυητή .. όταν ο πρωτοφειλέτης έχει δεσμευμένη περιουσία, υποθήκη, ενέχυρο ή άλλως πως προς όφελος του απαιτητή», είναι κατά την άποψή μας εσφαλμένος.
Εξίσου εσφαλμένη είναι και η κρίση του πρωτόδικου δικαστηρίου ότι η δεσμευμένη και ενεχυριασμένη περιουσία, δεν φαινόταν «να είναι ανεπαρκής προς ικανοποίηση της απαίτησης ..». Όπως ορθά υπέδειξε ο δικηγόρος των Εφεσειόντων, η υποχρέωση πληρωμής του τιμήματος αγοράς είναι ανεξάρτητη από τη συμφωνία δέσμευσης των μετοχών και η μόνη σχέση μεταξύ τους είναι ότι η δεύτερη δεν είναι τίποτε άλλο από ένα εργαλείο που τείνει να διασφαλίσει στο βαθμό που είναι δυνατό, την υποχρέωση καταβολής του τιμήματος αγοράς και δεν αποσκοπεί στην ανάκτηση των μετοχών σε όποια αξία θα είχαν κατά το χρόνο της ανάκτησης για εξόφληση του χρέους. Και βέβαια, το δικαίωμα που προκύπτει από την ενεχυρίαση είναι υπό την αίρεση ότι ο πιστωτής θα επέλεγε να ασκήσει το δικαίωμα να πωλήσει την ενεχυριασθείσα περιουσία. Σχετικές είναι οι Ανδρέου ν. Τράπεζας Κύπρου (2005) 1Α ΑΑΔ 740 και Νικολάου ν. Ellinas Finance Ltd κ.α., Πολιτική Έφεση Αρ. 373/09, ημερ. 22.11.2013, στις οποίες υιοθετήθηκε η αγγλική υπόθεση China and South Sea Bank Ltd v. Tan (1989) 3 All ER 839 στην οποία τονίζεται ότι οι πιστωτές δεν έχουν καθήκον, αλλά δικαίωμα να προχωρήσουν σε εκποίηση των υποθηκευμένων ή ενεχυριασμένων μετοχών, το οποίο οι ίδιοι θα αποφασίσουν αν θα το ασκήσουν και πότε. Επομένως, η ευθύνη του εγγυητή όχι μόνο είναι διακριτή από την ευθύνη του πρωτοφειλέτη, αλλά στην προκειμένη περίπτωση αποκτά και ιδιαίτερη σημασία, αφού οι Εφεσείοντες παρέδωσαν τον έλεγχο της τράπεζας και των οκτώ εταιρειών στους Εφεσίβλητους, χωρίς να τους καταβληθεί προκαταβολικά το τίμημα αγοράς, το οποίο θα πληρωνόταν σταδιακά. Υπό αυτές τις ιδιαίτερες συνθήκες, η αμετάκλητη εγγύηση που παραχώρησαν οι Εφεσίβλητοι, αποκτά ακόμα περισσότερη σημασία για σκοπούς εξασφάλισης του τιμήματος αγοράς, ιδιαίτερα στην περίπτωση που οι αγοραστές δεν εκπλήρωναν τις συμβατικές τους υποχρεώσεις.
Με βάση τα πιο πάνω, η κρίση του δικαστηρίου ότι η άσκηση της διακριτικής του ευχέρειας θα έπρεπε να ασκηθεί εναντίον της οριστικοποίησης του διατάγματος, επειδή δεν ενδείκνυτο η δέσμευση περιουσίας του εγγυητή που ήταν ήδη υποθηκευμένη, είναι, με κάθε σεβασμό, εσφαλμένη, όπως εσφαλμένη είναι και η κρίση του ότι οι Εφεσείοντες δεν προσήλθαν στο δικαστήριο με καθαρά χέρια.
Συνακόλουθα, ευσταθεί και ο πέμπτος λόγος έφεσης που αφορά στα ερωτηματικά που κατά το πρωτόδικο δικαστήριο εγείρονται ως αποτέλεσμα της καταχώρησης ξεχωριστής παράκλησης για διαιτησία για τους Εφεσίβλητους-εγγυητές και για την εταιρεία Yernamio. Με δεδομένο ότι υπήρχαν ξεχωριστές συμφωνίες και διακριτές υποχρεώσεις, το στοιχείο αυτό κατά την κρίση μας δεν ήταν τέτοιας σημασίας που θα έπρεπε να επηρεάσει καταλυτικά την άσκηση της διακριτικής ευχέρειας του δικαστηρίου, για την οριστικοποίηση ή όχι ενός διατάγματος.».
Όπως προκύπτει από την πιο πάνω απόφαση η παροχή εξασφάλισης σε σχέση με το χρέος του πρωτοφειλέτη, δεν αποτελεί εμπόδιο στην έκδοση διαταγμάτων που να εμποδίζουν τον εγγυητή από του να αποξενώσει τη δική του περιουσία. Το ενυπόθηκο ακίνητο στην παρούσα υπόθεση αποτελεί εξασφάλιση για το χρέος των Πρωτοφειλέτιδων εταιρειών, ενώ η διαδικασία με τον πιο πάνω τίτλο και αριθμό αφορά την εκτέλεση ξεχωριστής και ανεξάρτητης απόφασης εναντίον του Kusmierz ως εγγυητή.
Όσον αφορά τον ισχυρισμό των Καθ' ων η Αίτηση ότι η διαδικασία δεν καταχωρήθηκε στο όνομα του εκκαθαριστή αφού οι Αιτητές τελούν υπό καθεστώς εκκαθάρισης, στην υπόθεση ΡΕΑΣ ΑΝΔΡΟΝΙΚΟΥ κ.α. ν. ΕΠΙΤΡΟΠΗΣ ΤΟΥ ΣΧΕΔΙΟΥ ΤΑΜΕΙΟΥ ΣΥΝΤΑΞΕΩΝ ΚΑΙ ΧΟΡΗΓΗΜΑΤΩΝ ΣΕ ΥΠΑΛΛΗΛΟΥΣ ΤΗΣ ΑΡΧΗΣ ΗΛΕΚΤΡΙΣΜΟΥ ΚΥΠΡΟΥ ΚΑΙ ΕΞΑΡΤΩΜΕΝΟΥΣ ΤΟΥΣ, ECLI:CY:AD:2016:D117, Πολιτική Έφεση Αρ. 168/2010, 24/02/2016, αποφασίστηκαν τα εξής:
« Αυτά βέβαια τα ζητήματα δεν μπορούσαν να αποτελέσουν επίδικα θέματα στην αγωγή εφόσον, όπως υποδείχθηκε στην υπόθεση Lioufis and Co Ltd v. Ανδρονίκου κ.α. (1996) 1 ΑΑΔ 773:
«.η ύπαρξη των εναγόντων δεν θα μπορούσε να αποτελέσει αντικείμενο αντιδικίας μέσω των δικογράφων. Οι έγγραφες προτάσεις έχουν ως λόγο τον προσδιορισμό των επιδίκων θεμάτων μεταξύ των διαδίκων. Η αντιδικία προϋποθέτει την ύπαρξη των διαδίκων. Αν ο ενάγων δεν είναι υπαρκτό πρόσωπο, φυσικό ή νομικό, δεν τίθεται, ούτε θα μπορούσε να τεθεί ζήτημα αντιδικίας με τον εναγόμενο. Αγωγή εκ μέρους ανύπαρκτου προσώπου συνιστά κατάχρηση της διαδικασίας. Το μέσο για την αμφισβήτηση της οντότητας του ενάγοντα είναι αίτηση για τη διαγραφή της αγωγής. Η θέση αυτή ευρίσκει έρεισμα στην απόφαση Russian Commercial and Industrial Bank v. Comptoir D'Escompte de Mulhouse [1925] A.C. 112 (HL). Στην υπόθεση εκείνη κρίθηκε ότι η αμφισβήτηση εξουσίας του ενάγοντα να κινήσει αγωγή εξ ονόματος της ενάγουσας εταιρείας δεν μπορούσε να αποτελέσει το αντικείμενο αντιδικίας, με την έγερση του θέματος στην Υπεράσπιση. Η θεραπεία έγκειτο στη λήψη μέτρων, σε αρχικό στάδιο της διαδικασίας, για τη διαγραφή του ενάγοντα και τον τερματισμό της διαδικασίας. Το ίδιο ισχύει και στην περίπτωση που αμφισβητείται η ύπαρξη του ενάγοντα - (βλ. The Annual Practice 1958, σελ. 574 και 57!).»
Τα παραπάνω υιοθετήθηκαν στην υπόθεση Βιομηχανία Χαρίλαος Αλωνεύτης Λτδ κ.α. ν. Alpha Bank Ltd (2003) 1 ΑΑΔ 990, με παραπομπή και στα ακόλουθα από το Annual Practice 1958, σελ. 574, 575:
«αν ο εναγόμενος επιθυμεί να αμφισβητήσει την εξουσία έγερσης αγωγής στο όνομα του ενάγοντα πρέπει ν' αποταθεί για διαγραφή του ονόματος του ενάγοντα στο αρχικό στάδιο. δεν μπορεί να αμφισβητεί την εξουσία με την υπεράσπιση του, ούτε μπορεί να κάμει κάτι τέτοιο στη δίκη.»».
Εάν οι Καθ' ων η Αίτηση ήθελαν να αμφισβητήσουν τη νομική οντότητα των Αιτητών έπρεπε να το πράξουν μέσω ξεχωριστής αίτησης και όχι στα πλαίσια της υπό κρίση διαδικασίας.
Η XXXXX Φούττη προέβη στην ένορκη δήλωση, καθότι η αίτηση την οποία υποστηρίζει, έπρεπε να καταχωρηθεί σε κατεπείγουσα βάση και ενόψει των περιορισμών που υφίστανται ένεκα της πανδημίας τους COVID-19, δεν κατέστη δυνατό για τους αξιωματούχους των Αιτητών που διαμένουν στο εξωτερικό να ταξιδέψουν στην Κύπρο για να ορκιστούν οι ίδιοι. Έχει δοθεί ικανοποιητική εξήγηση γιατί υπέγραψε την ένορκη δήλωση η XXXXX Φούττη.
Το διάταγμα ημερομηνίας 31/10/2020 το οποίο εκδόθηκε στα πλαίσια της Αγωγής 3353/19 που ήγειραν οι Αιτητές εναντίον της Ελληνικής Τράπεζας παρέχει ρητή άδεια για τη χρήση των εγγράφων που αποκαλύφθηκαν στα πλαίσια διαδικασιών που εγείρονται για σκοπούς εκτέλεσης του Διατάγματος Πληρωμής.
Υπάρχει ισχυρισμός των Καθ' ων η Αίτηση ότι δεν έγινε πλήρης και ειλικρινής αποκάλυψη και ότι οι Αιτητές δεν προσήλθαν ενώπιον του Δικαστηρίου με καθαρά χέρια. Οι Αιτητές απεκάλυψαν εκείνα τα ουσιώδη γεγονότα που έπρεπε να αποκαλύψουν και ήταν σχετικά και ουσιώδη για την υπόθεση. Στην απόφαση Commerzbank Auslandsbanken Holding A.G. κ.ά. ν. Adeona Holdings Limited, Πολιτική Έφεση Αρ. Ε6/2014, 27/02/2015, το Ανώτατο είπε τα εξής:
«Το δεύτερο φαινόμενο που παρατηρείται, αφορά τους δικηγόρους των Καθ' ων η αίτηση, οι οποίοι τα τελευταία χρόνια προσπαθούν να εκμεταλλευτούν τις όποιες ελλείψεις στην ένορκη δήλωση του αντιδίκου τους, υποβάλλοντας ακραίες και αβάσιμες εισηγήσεις για μη αποκάλυψη, αγνοώντας το γεγονός ότι η σχετική νομολογία δίδει έμφαση στη μη αποκάλυψη «ουσιωδών γεγονότων». Παρατηρούμε ότι αυτό συνήθως γίνεται όταν οι ελπίδες για ακύρωση του διατάγματος επί της ουσίας είναι λίγες, οπότε εναποτίθενται όλες οι ελπίδες για ακύρωση του διατάγματος στη μη αποκάλυψη κάποιου στοιχείου, το οποίο τις περισσότερες φορές δεν είναι καθόλου ουσιώδες.
Χωρίς να θέλουμε με κανένα τρόπο να αδυνατίσουμε ποσώς την υποχρέωση για ειλικρινή και πλήρη αποκάλυψη, θα πρέπει να τονίσουμε το αυτονόητο, ότι τα δικαστήρια δεν πρέπει να αποπροσανατολίζονται από αβάσιμες εισηγήσεις που δίδουν έμφαση στη μη αποκάλυψη κάποιου ασήμαντου στοιχείου, το οποίο δεν αφορά σε ουσιώδες γεγονός. Ούτε ο κανόνας πρακτικής για ακύρωση του διατάγματος σε περίπτωση μη αποκάλυψης, θα πρέπει να αφεθεί να μετατραπεί σε εργαλείο αδικίας (βλ. Brink's-Mat Elcombe, ανωτέρω).».
Με βάση τα όσα αναφέρω ανωτέρω, καταλήγω ότι είναι εύλογο και δίκαιο όπως τα εκδοθέντα διατάγματα οριστικοποιηθούν.
Η Αίτηση επιτυγχάνει. Τα εκδοθέντα διατάγματα οριστικοποιούνται.
Επιδικάζονται €2.000 έξοδα υπέρ των Αιτητών και εναντίον των Καθ' ων η Αίτηση.
(Υπ.) 	
Γ. Στυλιανίδης, Π.Ε.Δ.
Πιστό αντίγραφο
Πρωτοκολλητής
/ΜΗ
