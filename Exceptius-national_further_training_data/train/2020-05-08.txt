BEK nr 594 af 08/05/2020
Bekendtgørelse om ændring af bekendtgørelse om tilskud til behandling hos praktiserende tandlæge

(Midlertidigt tilskud til telekonsultationer og videokonsultationer i forbindelse med håndtering af Coronavirussygdom 2019 (COVID-19))

§ 1

I bekendtgørelse nr. 581 af 25. maj 2018 om tilskud til behandling hos praktiserende tandlæge, som senest ændret ved bekendtgørelse nr. 1269 af 2. december 2019, foretages følgende ændringer:

1. Bilag 1 affattes som bilag 1 til denne bekendtgørelse.

2. Bilag 2 affattes som bilag 2 til denne bekendtgørelse.

§ 2

Bekendtgørelsen træder i kraft den 12. maj 2020.

Sundheds- og Ældreministeriet, den 8. maj 2020

Magnus Heunicke

/ Andrea Scheutz

Bilag 1

»Bilag 1

Tabel 1: Økonomiske vilkår vedrørende tandlægehjælp

Honorarer og andele oplyst i grundbeløb pr. 4. december 2019-niveau

Sikringsgruppe 1 og 2

Nr.
Ydelse
Type
Ydelsesnummer
Fuldt honorar
Regionsrådets andel
Patientandel
1
Udvidet diagnostisk grundundersøgelse
Fastsat pris
1111
524,63
180,34
344,29
2
Diagnostisk grundundersøgelse (fra 26 år), førstegangsydelse
Fastsat pris
1112
253,40
87,10
166,30
3
Diagnostisk grundundersøgelse (fra 18-25 år), førstegangsydelse
Fastsat pris
1113
251,43
154,42
97,01
4
Statusundersøgelse - SU fra 26 år
Fastsat pris
1114
253,40
87,10
166,30
5
Statusundersøgelse - SU 18-25 årige
Fastsat pris
1115
251,43
154,42
97,01
6
Fokuseret undersøgelse
Fastsat pris
1116
207,82
71,44
136,38
7
Individuel forebyggende behandling
Fastsat pris
2920
251,54
86,47
165,07
8
Undersøgelse af patient henvist fra tandplejer
Fastsat pris
1180
196,15
67,42
128,73
9
Tandrensning a (mindst 15 tænder)
Fastsat pris
1301
317,13
109,01
208,12
10
Tandrensning b (højst 14 tænder)
Fastsat pris
1302
228,02
78,38
149,64
11
Fyldning Amalgam. A*
Fastsat pris
1501
256,12
50,36
205,76
12
Fyldning Amalgam. B*
Fastsat pris
1502
355,96
75,01
280,95
13
Fyldning Amalgam. C*
Fastsat pris
1503
570,18
57,80
512,38
14
Plast enkeltfladet - hvor okklusion påvirkes af slid
Tilskud ved frie priser
1504
-
71,09
-
15
Plastfyld Enfladet – Fyldning*
Fastsat pris
1505
460,63
33,93
426,70
16
Plastfyld Flerfladet – Fyldning*
Tilskud ved frie priser
1506
-
103,95
-
17
Glasionomerfyldning – Fyldning*
Faste priser
1507
460,63
33,93
426,70
18
Plast Flerfladet - hvor okklusion påvirkes af slid
Tilskud ved frie priser
1509
-
103,95
-
19
Gradvis ekskavering Amalgam. A (ikke kombineret)
Fastsat pris
1551
256,12
50,36
205,76
20
Gradvis ekskavering Amalgam. B (kombineret)
Fastsat pris
1552
355,96
75,01
280,95
21
Gradvis ekskavering Amalgam. C (dobbelt kombineret)
Fastsat pris
1553
570,18
57,80
512,38
22
Plast enkeltfladet - gradvis ekskavering, hvor okklusion påvirkes af slid
Tilskud ved frie priser
1554
-
71,09
-
23
Plastfyld Enfladet - Gradvis ekskavering*
Fastsat pris
1555
460,63
33,93
426,70
24
Plastfyld Flerfladet - Gradvis ekskavering*
Tilskud ved frie priser
1556
-
103,95
-
25
Glasionomerfyldning - Gradvis ekskavering*
Fastsat pris
1557
460,63
33,93
426,70
26
Glasionomerfyldning, flerfladet - Gradvis ekskavering*
Tilskud ved frie priser
1558
-
103,95
-
27
Plast flerfladet - gradvis ekskavering, hvor okklusion påvirkes af slid
Tilskud ved frie priser
1559
-
103,95
-
28
Pulpaoverkapning
Fastsat pris
1600
308,38
106,00
202,38
29
Koronal amputation
Fastsat pris
1601
358,03
123,07
234,96
30
Akut oplukning til og nødvendig udrensning af rodkanaler
Fastsat pris
1605
358,03
123,07
234,96
31
Apikal amputation og rodfyldning pr. kanal
Tilskud ved frie priser
1606
-
202,51
-
32
Udtrækning pr. tand
Fastsat pris
1701
459,54
124,55
334,99
33
Tillæg for standsning af blødning
Intet tilskud
1705
116,66
0,00
116,66
34
Operativ fjernelse af tand m.v.
Tilskud ved frie priser
1801
-
188,01
-
35
Parodontal undersøgelse og diagnostik
Fastsat pris
1415
730,84
251,23
479,61
36
Udvidet tandrensning
Fastsat pris
1425
434,45
149,33
285,12
37
Tandrodsrensning
Fastsat pris
1431
164,12
56,42
107,70
38
Kirurgisk Parodontalbehandling
Tilskud ved frie priser
1440
-
249,61
-
39
Røntgenoptagelse
Intet tilskud
1300
151,85
0,00
151,85
40
Bitewings i forbindelse med regelmæssig diagnostisk undersøgelse
Fastsat pris
1150
278,23
65,87
212,36
41
Bitewings i forbindelse med UDG
Fastsat pris
1151
278,23
65,87
212,36
42
Bitewings i forbindelse med FU
Fastsat pris
1152
278,23
65,87
212,36
43
Bitewings i forbindelse med diagnostisk undersøgelse (DG og DGBU)
Fastsat pris
1153
278,23
65,87
212,36
44
Konsultation uden behandling
Intet tilskud
3020
262,88
0,00
262,88
45
Biopsi, oral
Vederlagsfri
1802
398,37
398,37
0,00
46
Tillæg, konsultation uden for klinikkens åbningstid, minimumstakst 1
Særligt honorar
-
967
0,00
967
47
Tillæg, konsultation uden for klinikkens åbningstid, minimumstakst 2
Særligt honorar
-
1.290
0,00
1.290
48
Besøg, uden for tandlægens klinik, besøgstakst
Særligt honorar
-
433
0,00
433
49
Besøg, uden for tandlægens klinik, afstandstillæg pr. km
Særligt honorar
-
14
0,00
14
50
Gebyr, udeblivelse fra behandling, pr. udeblivelse
Særligt honorar
-
270
0,00
2670
51
Godtgørelse, behandlingslængde over 30 min, pr. 15. minutter
Særligt honorar
-
255
0,00
255
52
Telekonsultation
Fast honorar
4001
180
72
108
53
Videokonsultation
Fast honorar
4002
280
112
168
Bemærkning: "-" Der er ikke fastsat et fuldt honorar eller en patientandel, da ydelsen har fri prisfastsættelse.

* Der kan ikke opnås tilskud til fyldninger på over 3 flader. Det omfatter følgende ydelser: 1502-1503, 1506, 1509, 1552-1553, 1556, 1558-1559.

** Der er tale om minimumpriser. Der henvises til de relevante ydelsesdefinitioner i afsnit 1.3.

1.1 Niveau for honorarer og andele

Honorarer og andele ovenfor er pr. 4. december 2019 fastsat ud fra følgende principper:

– Grundlaget for fastsættelsen af honorarer og andele er Danske Regioners Takstkort 30A ”Tandlægehjælp 50” af 23. marts 2018 med virkning pr. 1. april 2018, dog uden den modregning af tilskud til de enkelte ydelser, som er foretaget i takstkortet med udgangspunkt i Overenskomst om Tandlægehjælp af 1. april 2015.

– Den procentvise kobling mellem henholdsvis tilskuds- og egenbetalingsandele, jf. § 4, stk. 1-2, i bekendtgørelse nr. 331 af 28. marts 2015 om tilskud til behandling hos tandlæge i praksissektoren, er bortfaldet.

– Egenbetalingen (patientandelen) for samtlige ydelser ovenfor er fastholdt uændret i kroner og ører i forhold til egenbetalingen pr. 1. april 2018.

– Der er indregnet en reduktion i det fulde honorar og i tilskuddet (regionsrådets andel) for alle ydelser med Fastsat pris. Reduktionen er fastsat således, at de fremadrettede udgifter til tandlægehjælp, hvortil der ydes tilskud af regionsrådet, ved en fortsættelse af aktivitetsniveauet for tandlægehjælp i 2017, samlet set forventes at sikre overholdelse af den økonomiske ramme på 1.423,6 mio. kr. (2019 pris- og lønniveau) for tandlægehjælp, jf. § 15.

– Det fulde honorar for ydelser med Fastsat pris er reduceret med 7,65 pct. i forhold til honorarerne pr. 1. april 2018. Tilskuddet (regionsrådets andel) er reduceret med det samme beløb i kroner og ører som det fulde honorar, således at egenbetalingen (patientandelen) fastholdes i kroner og ører i forhold til egenbetalingen pr. 1. april 2018. Reduktionen i tilskuddet (regionsrådets andel) svarer i gennemsnit til en nedsættelse på 17,36 pct.

– Der er ikke foretaget en reduktion i honorarer og tilskud (regionsrådets andel) for følgende ydelseskategorier: Tilskud ved frie priser, Intet tilskud og Vederlagsfri.

Niveauet for honorarer og andele for ydelserne ovenfor betegnes herefter som grundbeløb pr. 4. december 2019-niveau.

Den løbende regulering af honorarer og andele ovenfor, jf. § 1, stk. 2, § 16 samt afsnit 1.4 og 1.5 nedenfor, fastsættes af Sundheds- og Ældreministeriet ved udstedelse af ændringsbekendtgørelse.

1.2 Ydelsesdefinitioner

Ydelserne ovenfor er inddelt i 5 kategorier:

1. Fastsat pris

2. Tilskud ved frie priser

3. Intet tilskud

4. Vederlagsfri

5. Særligt honorar

Ydelsernes sammensætning i forhold til den samlede pris for ydelsen (Fuldt honorar), tilskud (Regionsrådets andel) og patientens egenbetaling (Patientandel) er – for ydelseskategorierne 1-4 – fastsat som beskrevet nedenfor:

Fastsat pris

– Fuldt honorar, som er den samlede pris, som den praktiserende tandlæge afregner for den pågældende ydelse. Den praktiserende tandlæge kan ikke opkræve et andet (lavere eller højere) honorar end det fulde honorar.

– Regionsrådets andel, som er det beløb (andelen af det fulde honorar) for den pågældende ydelse, som den praktiserende tandlæge afregner med regionsrådet.

– Patientandel, som er andelen af det fulde honorar for en pågældende ydelse, som den praktiserende tandlæge afregner med patienten.

Tilskud ved frie priser

– Fuldt honorar. Der er ikke fastsat et honorar. Den praktiserende tandlæge fastsætter selv prisen for den pågældende ydelse.

– Regionsrådets andel, som er det beløb for den pågældende ydelse, som den praktiserende tandlæge afregner med regionsrådet.

– Patientandel. Der er ikke fastsat en andel. Den praktiserende tandlæge fastsætter selv prisen for den pågældende ydelse.

Intet tilskud

– Fuldt honorar, som er den samlede pris, som den praktiserende tandlæge afregner for den pågældende ydelse.

– Regionsrådets andel. Der er ikke fastsat en andel. Regionsrådet giver ikke tilskud (0 pct.) til den pågældende ydelse.

– Patientandel, som er lig det fulde honorar og den samlede pris, idet regionsrådet ikke giver tilskud til den pågældende ydelse.

Vederlagsfri

– Fuldt honorar, som er den samlede pris, som den praktiserende tandlæge afregner for den pågældende ydelse.

– Regionsrådets andel, som er lig det fulde honorar og den samlede pris, idet regionsrådets tilskud (100 pct.) dækker den fulde udgift til den pågældende ydelse.

– Patientandel. Der er ikke fastsat en andel. Regionsrådets tilskud (100 pct.) dækker den fulde udgift til den pågældende ydelse.

1.3 Særligt honorar

Herudover er der oprettet en yderligere kategori af honorarer (Særligt honorar) ovenfor. Disse honorarer regulerer patientens betaling for aktivitet hos den praktiserende tandlæge, som ikke i sig selv er egentlige tandplejeydelser, men som derimod skal dække tandlægens udgifter ifm. aktivitet uden for normal åbningstid, besøg, rejseaktivitet, udeblivelse samt afbrudt behandling.

Der er her tale om en videreførelse af ydelserne i tandlægeoverenskomstens § 4, stk. 3-4, samt § 21, stk. 1-3, og der er ikke tiltænkt nogen ændring i anvendelsen af disse ydelser ift. den hidtidige anvendelse i overenskomsten. For de særlige honorarer er der foretaget en afrunding til nærmeste hele kronebeløb, jf. den hidtidige praksis i tandlægeoverenskomstens § 4, stk. 4-5, og § 21.

Tillæg, konsultation uden for klinikkens åbningstid, minimumstakst 1

– Anmoder patienten om behandling uden for klinikkens åbningstid, tillægges pr. konsultation i tiden:

1. Hverdage kl. 16-20, lørdage, jule- og nytårsaftensdag, kl. 08-14, behandlinger til normal takst + 50 % (betales af patienten), dog minimum 967 kr. (grundhonorar pr. 4. december 2019).

Tillæg, konsultation uden for klinikkens åbningstid, minimumstakst 2

– Anmoder patienten om behandling uden for klinikkens åbningstid, tillægges pr. konsultation i tiden:

2. Hverdage kl. 20-08, lørdage efter kl. 14, søn- og helligdage samt i ferielukkede perioder: behandlinger til normal takst + 100 % (betales af patienten), dog minimum 1.290 kr. (grundhonorar pr. 4. december 2019).

Besøg, uden for tandlægens klinik, besøgstakst

– Anmoder patienten om behandling uden for tandlægens klinik tillægges pr. besøg 433 kr. (grundhonorar pr. 4. december 2019).

Besøg, uden for tandlægens klinik, afstandstillæg pr. km.

– Til ovenstående besøgstakst lægges et afstandstillæg på 14 kr. (grundhonorar pr. 4. december 2019) pr. påbegyndt kilometer regnet fra tandlægens klinik til patienten, dog maksimalt for en afstand af 20 kilometer. Endvidere påhviler det patienten at yde tandlægen kørselsgodtgørelse efter statens regler.

Gebyr, udeblivelse fra behandling, pr. udeblivelse

– Såfremt en sikret er udeblevet fra behandling hos tandlægen uden senest to timer før gensidig accepteret aftalt tid at have meddelt dette til tandlægens klinik, er patienten pligtig at godtgøre tandlægen 270 kr. (grundhonorar pr. 4. december 2019) pr. udeblivelse.

Såfremt påbegyndte behandlinger på grund af patientens afbrydelse ikke kan afsluttes, påhviler det patienten at erlægge det i overenskomsten fastsatte honorar uden tilskud fra regionen.

Godtgørelse, behandlingslængde over 30 min, pr. 15. minutter

– Hvis der er aftalt en behandlingslængde på mere end 30 minutter, er patienten pligtig til at godtgøre tandlægen 255 kr. (grundhonorar pr. 4. december 2019) pr. 15. minutter ud over ovenstående takst for gebyr ved udeblivelse. Det er en forudsætning, at patienten har fået dette meddelt skriftligt i et behandlingsoverslag/tilbud, og at patienten ikke er undskyldt af ekstraordinære omstændigheder. Tillægsbeløbet kan dog maksimalt udgøre 510 kr. (grundhonorar pr. 4. december 2019).

1.4 Regulering af taksterne (Pris- og lønfremskrivning)

Taksterne for honorarer og andele for ydelserne ovenfor reguleres, jf. § 1, stk. 2, halvårligt. Beløbet afrundes til det nærmeste kronebeløb med to decimaler.

Regulering i medfør af § 1, stk. 2, foretages (med samme sats) for såvel det fulde honorar, regionsrådets andel som patientandelen – dog ikke i de tilfælde, hvor honoraret/andelen ikke finder anvendelse for den pågældende ydelse, jf. ovenfor.

1.5 Regulering af taksterne (Afvigelse fra den økonomiske ramme)

Takster for ydelserne ovenfor reguleres ligeledes, jf. § 16, halvårligt. Der kan tidligst foretages en regulering i medfør af § 16 pr. 10. februar 2019 (pga. behov for datavalidering) med udgangspunkt i aktivitets- og udgiftsniveauet i perioden fra 1. juni 2018 til 1. december 2018.

Regulering i medfør af § 16 foretages for det fulde honorar og tilskuddet (regionsrådets andel), og alene for ydelser med fastsat pris, jf. ovenfor. Beløbet afrundes til det nærmeste kronebeløb med to decimaler.

Såfremt udgifterne til tandlægehjælp i et halvår (1. halvår) er højere end den økonomiske ramme for tandlægehjælp, jf. § 15, foretages en nedsættelse af det fulde honorar og af tilskuddet (regionsrådets andel) til ydelserne ovenfor i næste halvår (2. halvår) med udgangspunkt i det konstaterede udgiftsniveau i 1. halvår. Reguleringen foretages fra det tidspunkt, hvor valide data foreligger for 1. halvår, dvs. 40 dage inde i 2. halvår.

Reduktionen i tilskuddet (regionsrådets andel) beregnes således, at den forventede mindreudgift i 2. halvår modsvarer merudgiften i 1. halvår, så de samlede udgifter i hhv. 1. og 2. halvår overholder den samlede økonomiske ramme for begge halvår. Det fulde honorar nedsættes med samme kronebeløb, således at egenbetalingen (patientandelen) fastholdes.

1.6 Finansiering af klage-og erstatningsordninger

Ved afregning af regionsrådets andel til tandlægerne for de ydelser, der er nævnt i dette bilag, kan regionerne tilbageholde et beløb svarende til de faktiske udgifter til finansiering af klagesager for praktiserende tandlæger, jf. §§ 1-2 og 3 b i lov om klage- og erstatningsadgang inden for sundhedsvæsenet, og de erstatningssager, der er henlagt til behandling hos en privat institution, jf. § 19, stk. 6, i lov om klage- og erstatningsadgang inden for sundhedsvæsenet. Regionerne kan dog maksimalt tilbageholde 1,2 % af det angivne beløb til klageordningen og maksimalt 2 % til erstatningsordningen, jf. § 15, stk. 2. Hvis det opkrævede beløb overstiger de faktiske udgifter, sker der en tilbageregulering i forhold til den økonomiske ramme.

Der er for så vidt angår klagesager tale om en videreførelse af tandlægeoverenskomstens § 32, hvor regionerne kan tilbageholde et bidrag til blandt andet det faglige klagesystem, jf. tandlægeoverenskomstens kapitel 10.

Der er for så vidt angår erstatningsordningen tale om en videreførelse af tandlægeoverenskomstens § 29, stk. 1, hvor regionerne kan tilbageholde et bidrag til blandt andet Tandlægeforeningens obligatoriske Tandskadeerstatning, og indbetale dette direkte til Tandlægeforeningens Tryghedsordninger. Efter bekendtgørelsen § 15, stk. 2, indbetales det tilbageholdte beløb dog direkte til Tandlægeforeningens Tandskadeerstatning.

Regionerne kan således, inden der sker udbetaling af regionernes tilskud til tandlægen, tilbageholde op til 3,2 % af regionsrådets andel for samtlige ydelser i dette bilag med undtagelse af ydelser i kategorien Intet Tilskud (ydelsesnumre 1705, 1300 og 3020) og ydelserne i kategorien Særligt Honorar.«

Bilag 2

»Bilag 2

Ydelsesbeskrivelser og honorarberegning

Ydelsesdefinitioner

Ydelserne i dette bilag er overordnet beskrevet i Bilag 1 ”Økonomiske vilkår vedrørende tandlægehjælp”, og i forhold til de enkelte ydelser nedenfor henvises til de relevante ydelsesnumre i bilag 1.

Fastlæggelse af intervaller mellem diagnostiske undersøgelser i tandplejen

Fastlæggelse af intervaller mellem diagnostiske undersøgelser skal ske i overensstemmelse med den til enhver tid gældende ”National kliniske retningslinje for fastlæggelse af intervaller mellem diagnostiske undersøgelser i tandplejen” (pt. 2. udgave, Sundhedsstyrelsen, 2016), hvori der er en tjekliste, til tandlægen til brug for vurderingen af en patients aktuelle sygdomsstatus samt patientens risiko for at få ny oral sygdom.

Forløbsdiagram for patienter for så vidt angår intervaller mellem diagnostiske undersøgelser fremgår af retningslinjen:

Behandling af sygdomme i væv omkring tænder og tandimplantater

Der henvises til ”National klinisk retningslinje for behandling af sygdomme i væv omkring tænder og tandimplantater”, Sundhedsstyrelsen, 2013.

Overgangsordning

Behandling, der ydes tilskud til efter overenskomst om tandlægehjælp og som er påbegyndt før den 1. juni 2018, kan færdiggøres inden for de rammer og under de vilkår for tandlægehjælp, der følger af § 1 i lov nr. 558 af 29. maj 2018 om ændring af sundhedsloven, lov om klage- og erstatningsadgang inden for sundhedsvæsenet, lov om social pension og lov om højeste, mellemste, forhøjet almindelig og almindelig førtidspension m.v., jf. lovens § 6, stk. 2.

Udvidet diagnostisk grundundersøgelse (UDG) (ydelsesnummer 1111)

Indikation

Førstegangsydelse til nye patienter med stor sygdomsaktivitet og komplekst behandlingsbehov. Ydelsen kan endvidere gives til personer, som udviser pludselig opstået manifest sygdomsaktivitet som følge af særlige generelle eller lokale sygdomsforhold.

Ydelsesbeskrivelse

Ydelsen indeholder:

– Generel medicinsk, social og odontologisk anamnese, herunder afdækning af kostvaner og rygevaner.

– Afpudsning og fjernelse af bløde belægninger (i det for diagnostikken nødvendige omfang).

– Undersøgelse af tænder, parodontium, mund, slimhinder, tunge og kæber.

– Screening for bidfunktionsproblemer.

– Registrering af status, herunder journalisering af caries og tandrestaureringers og tanderstatningers status, af patologiske tilstande i gingiva (herunder blødningsgrad) og parodontium, af andre anomalier og patologiske tilstande i tandbuer og tænder, af forandringer i mundhulens øvrige væv og af degenerative og patologiske forandringer i tyggeapparatet.

– Diagnostik.

– Behandlingsplanlægning, herunder forelæggelse af behandlingsmuligheder og tilrettelæggelse af behandlingsforløb.

– Identifikation af risikofaktorer og risikovurdering.

– Fastsættelse af interval til næste undersøgelse baseret på risikobedømmelse og patientens individuelle behov.

– Kategoriseringen af patienten i grønt, gult eller rødt spor efter forløbsdiagram for fastlæggelse af individuelle undersøgelsesintervaller iht. Sundhedsstyrelsens national klinisk retningslinje, 2016. For patienter i gul og rød kategori registreres om de har aktiv tand-sygdom i form af enten Gingivitis (ydelse nr. 1010), Marginal parodontitis (ydelse nr. 1011), Caries (ydelse nr. 1012) eller Andet fx erosioner (ydelse nr. 1013).

– Almen forebyggelse, herunder information om årsagerne til aktuelle tandsygdommes opståen, almen information om kostens og tobakkens skadelige virkninger i mundhulen, og generel information om hensigtsmæssige hjemmetandplejevaner med understøttelse af egenomsorg.

Yder

Tandlæge.

Bemærkninger

Udvidet diagnostisk grundundersøgelse kan som udgangspunkt kun afregnes én gang for hvert CPR-nummer pr. ydernummer. Ydelsen kan dog i særlige tilfælde tages mere end én gang, fx ved pludselig opstået sygdomsaktivitet af væsentlig betydning. Journalføring skal være tydelig herom.

Interval indtil efterfølgende statusundersøgelse bør fastlægges individuelt under hensyntagen til patientens sygdomsniveau og risikofaktorer og i henhold til Sundhedsstyrelsens nationale kliniske retningslinjer for fastlæggelse af intervaller mellem diagnostiske undersøgelser i tandplejen, 2016.

Der vil som afslutning på undersøgelsen skulle foretages journaloptegnelser i overensstemmelse med bestemmelserne herom i bekendtgørelse nr. 1090 af 28. juli 2016 om autoriserede sundhedspersoners patientjournaler. (journalføring, opbevaring, videregivelse og overdragelse m.v.)

Ydelsen må ikke forekomme sammen med 1112, 1113, 1114, 1115, 1116, 1180, 1150, 1152 og 1153.

Diagnostisk grundundersøgelse (DG) (ydelsesnummer 1112)

Indikation

Førstegangsydelse til nye patienter, der er fyldt 26 år, som grundlag for diagnostik og behandlingsplanlægning af orale lidelser.

Ydelsesbeskrivelse

Ydelsen indeholder:

– Generel medicinsk, social og odontologisk anamnese, herunder afdækning af kostvaner og rygevaner.

– Afpudsning og fjernelse af bløde belægninger (i det for diagnostikken nødvendige omfang).

– Undersøgelse af tænder, parodontium, mund, slimhinder, tunge og kæber.

– Screening for bidfunktionsproblemer.

– Registrering af status, herunder journalisering af caries og tandrestaureringers og tanderstatningers status, af patologiske tilstande i gingiva (herunder blødningsgrad) og parodontium, af andre anomalier og patologiske tilstande i tandbuer og tænder, af forandringer i mundhulens øvrige væv og af degenerative og patologiske forandringer i tyggeapparatet.

– Diagnostik.

– Behandlingsplanlægning, herunder forelæggelse af behandlingsmuligheder og tilrettelæggelse af behandlingsforløb.

– Identifikation af risikofaktorer og risikovurdering.

– Fastsættelse af interval til næste undersøgelse baseret på risikobedømmelse og patientens individuelle behov.

– Kategoriseringen af patienten i grønt, gult eller rødt spor efter forløbsdiagram for fastlæggelse af individuelle undersøgelsesintervaller iht. Sundhedsstyrelsens nationale kliniske retningslinje, 2016. For patienter i gul og rød kategori registreres om de har aktiv tand-sygdom i form af enten Gingivitis (ydelse nr. 1010), Marginal parodontitis (ydelse nr. 1011), Caries (ydelse nr. 1012) eller Andet fx erosioner (ydelse nr. 1013).

– Almen forebyggelse, herunder information om årsagerne til aktuelle tandsygdommes opståen, almen information om kostens og tobakkens skadelige virkninger i mundhulen, og generel information om hensigtsmæssige hjemmetandplejevaner med understøttelse af egenomsorg.

Yder

Tandlæge, tandplejer inden for dennes virksomhedsområde.

Bemærkninger

Diagnostisk grundundersøgelse kan kun afregnes én gang for hvert CPR-nummer pr. ydernummer. Er der forløbet mere end 2 år, siden patienten har modtaget en diagnostisk grundundersøgelse eller statusundersøgelse hos ydernummerindehaveren, kan ydelsen dog tages på ny, såfremt patienten udviser en væsentlig ændring i tandsundheden.

Interval indtil efterfølgende statusundersøgelse bør fastlægges individuelt under hensyntagen til patientens sygdomsniveau og risikofaktorer og i henhold til Sundhedsstyrelsens nationale kliniske retningslinje for fastlæggelse af intervaller mellem diagnostiske undersøgelser i tandplejen, 2016.

Der vil som afslutning på undersøgelsen skulle foretages journaloptegnelser i overensstemmelse med bestemmelserne herom i bekendtgørelse nr. 1090 af 28. juli 2016 om autoriserede sundhedspersoners patientjournaler.

Ydelsen må ikke forekomme sammen med 1111, 1113, 1114, 1115, 1116, 1180, 1150, 1151, 1152.

Diagnostisk grundundersøgelse for unge (DGBU) (ydelsesnummer 1113)

Indikation

Førstegangsydelse til unge i alderen 18-25 år som grundlag for diagnostik og behandlingsplanlægning af orale lidelser.

Ydelsesbeskrivelse

Ydelsen indeholder:

– Generel medicinsk, social og odontologisk anamnese, herunder afdækning af kostvaner og rygevaner.

– Afpudsning og fjernelse af bløde belægninger (i det for diagnostikken nødvendige omfang).

– Undersøgelse af tænder, parodontium, mund, slimhinder, tunge og kæber.

– Screening for bidfunktionsproblemer.

– Registrering af status, herunder journalisering af caries og tandrestaureringers og tanderstatningers status, af patologiske tilstande i gingiva (herunder blødningsgrad) og parodontium, af andre anomalier og patologiske tilstande i tandbuer og tænder, af forandringer i mundhulens øvrige væv og af degenerative og patologiske forandringer i tyggeapparatet.

– Diagnostik.

– Behandlingsplanlægning, herunder forelæggelse af behandlingsmuligheder og tilrettelæggelse af behandlingsforløb.

– Identifikation af risikofaktorer og risikovurdering.

– Fastsættelse af interval til næste undersøgelse baseret på risikobedømmelse og patientens individuelle behov.

– Kategoriseringen af patienten i grønt, gult eller rødt spor efter forløbsdiagram for fastlæggelse af individuelle undersøgelsesintervaller iht. Sundhedsstyrelsens nationale kliniske retningslinje, 2016. For patienter i gul og rød kategori registreres om de har aktiv tand-sygdom i form af enten Gingivitis (ydelse nr. 1010), Marginal parodontitis (ydelse nr. 1011), Caries (ydelse nr. 1012) eller Andet fx erosioner (ydelse nr. 1013).

– Almen forebyggelse, herunder information om årsagerne til aktuelle tandsygdommes opståen, almen information om kostens og tobakkens skadelige virkninger i mundhulen, og generel information om hensigtsmæssige hjemmetandplejevaner med understøttelse af egenomsorgen.

Yder

Tandlæge, tandplejer inden for dennes virksomhedsområde.

Bemærkninger

Diagnostisk grundundersøgelse for unge kan kun afregnes én gang for hvert CPR-nummer pr. ydernummer. Er der forløbet mere end 2 år, siden patienten har modtaget en diagnostisk grundundersøgelse eller statusundersøgelse hos ydernummerindehaveren, kan ydelsen dog tages på ny, såfremt patienten udviser en væsentlig ændring i tandsundheden.

Interval indtil efterfølgende statusundersøgelse bør fastlægges individuelt under hensyntagen til patientens sygdomsniveau og risikofaktorer og i henhold til Sundhedsstyrelsens nationale kliniske retningslinje for fastlæggelse af intervaller mellem diagnostiske undersøgelser i tandplejen, 2016.

Der vil som afslutning på undersøgelsen skulle foretages journaloptegnelser i overensstemmelse med bestemmelserne herom i bekendtgørelse nr. 1090 af 28. juli 2016 om autoriserede sundhedspersoners patientjournaler.

Ydelsen må ikke forekomme sammen med 1111, 1112, 1114, 1115, 1116, 1180, 1150, 1151, 1152.

Statusundersøgelse (SU) (ydelsesnummer 1114 & 1115)

Indikation

Ydelsen danner grundlag for tilrettelæggelsen af den nødvendige forebyggende og behandlingsmæssige indsats indtil næste statusundersøgelse eller fokuserede undersøgelse.

Ydelsesbeskrivelse

Ydelsen indeholder:

– Ajourføring af anamnese.

– Afpudsning og fjernelse af bløde belægninger (i det for diagnostikken nødvendige omfang).

– Undersøgelse af tænder, parodontium, mund, slimhinder, tunge og kæber.

– Screening for bidfunktionsproblemer.

– Ajourføring af registrering af status af tandrestaureringer og tanderstatninger.

– Registrering af patologiske tilstande i gingiva (herunder blødningsgrad) og parodontium, af andre anomalier og patologiske tilstande i tandbuer og tænder, af forandringer i mundhulens øvrige væv og af degenerative og patologiske forandringer i tyggeapparatet.

– Vurdering af progression af tidligere diagnosticeret sygdom.

– Diagnostik.

– Behandlingsplanlægning, herunder forelæggelse af behandlingsmuligheder og tilrettelæggelse af behandlingsforløb.

– Identifikation af risikofaktorer og risikovurdering.

– Fastsættelse af interval til næste undersøgelse baseret på risikobedømmelse og patientens individuelle behov.

– Kategorisering af patienten i grønt, gult eller rødt spor efter forløbsdiagram for fastlæggelse af individuelle undersøgelsesintervaller iht. Sundhedsstyrelsens nationale kliniske retningslinje, 2016.

– For patienter i gul og rød kategori registreres om de har aktiv tandsygdom i form af enten gingivitis (ydelse nr. 1010), marginal parodontitis (ydelse nr. 1011), caries (ydelse nr. 1012) eller Andet fx erosioner (ydelse nr. 1013).

– Generel opfølgning af den almene forebyggelse med understøttelse af egenomsorg om nødvendigt.

Yder

Tandlæge og tandplejer.

Bemærkninger

Der kan ikke beregnes honorar for statusundersøgelse til en patient, som henvender sig til tandlæge eller tandplejer for at få udført en af patienten nærmere angiven konkret behandling og kun får udført denne. Udføres ingen behandling, anvendes ydelsen konsultation uden behandling, jf. bilag 1.

Interval indtil efterfølgende statusundersøgelse bør fastlægges individuelt under hensyntagen til patientens aktuelle sygdomsniveau og patientens risikofaktorer og i henhold til Sundhedsstyrelsens nationale kliniske retningslinje for fastlæggelse af intervaller mellem diagnostiske undersøgelser i tandplejen, 2016.

Der vil som afslutning på undersøgelsen skulle foretages journaloptegnelser i overensstemmelse med bestemmelserne herom i bekendtgørelse nr. 1090 af 28. juli 2016 om autoriserede sundhedspersoners patientjournaler.

Ydelsen må ikke forekomme sammen med 1111, 1112, 1113, 1116, 1180, 1151, 1152 og 1153.

Ydelsen kan foretages med et interval på mellem 12 til 24 måneder. Dog kan regionen tage højde for patientbetingede afvigelser fra aftalte intervaller mellem fokuserede undersøgelser og statusundersøgelser således, at der sikres mulighed for, at patienten fortsat er berettiget til tilskud, selvom de tidsmæssige begrænsninger overskrides, hvis det er patienten, som har måttet ændre den aftalte tid. Særligt for statusundersøgelsen gælder, at der som minimum skal gå 11 måneder.

Fokuseret undersøgelse (FU) (ydelsesnummer 1116)

Indikation

En fokuseret undersøgelse er en kontrolundersøgelse, der fokuserer på et aktuelt sygdomsproblem, som indgår i den for tilstanden nødvendige forebyggelse og behandling. Ydelsen kan anvendes efter udført individuelt forebyggende behandling, udvidet tandrensning, tandrodsrensning eller kirurgisk parodontalbehandling eller efter fokuseret undersøgelse med henblik på opfølgning og kontrol af sygdomsprogression efter udført behandling.

Ydelsesbeskrivelse

Ydelsen indeholder:

– Ajourføring af anamnese.

– Fjernelse af bløde belægninger (i det for diagnostikken nødvendige omfang).

– Ajourføring af klinisk undersøgelse med fokus på progression af tidligere diagnosticeret sygdom.

– Ajourføring af diagnostik.

– Reinstruktion i hjemmetandpleje, om nødvendigt.

– Ajourføring af behandlingsplanlægning.

– Fastsættelse af interval til næste fokuseret undersøgelse eller statusundersøgelse baseret på risikobedømmelse og patientens individuelle behov.

– Genbehandling med fluorid (maks. 4 gange årligt).

Yder

Tandlæge og tandplejer.

Bemærkninger

Intervallet mellem udført behandling og første fokuseret undersøgelse bør foretages i rimelig tid og efter individuel sundhedsfaglig vurdering således at sygdomsprogression og behandlingseffekt kan vurderes.

Efter afslutning af behandlingsforløb bør interval indtil efterfølgende statusundersøgelse fastlægges individuelt under hensyntagen til patientens sygdomsniveau og risikofaktorer og i henhold til Sundhedsstyrelsens nationale kliniske retningslinje for fastlæggelse af intervaller mellem diagnostiske undersøgelser i tandplejen, 2016.

Der vil som afslutning på undersøgelsen skulle foretages journaloptegnelser i overensstemmelse med bestemmelserne herom i bekendtgørelse nr. 1090 af 28. juli 2016 om autoriserede sundhedspersoners patientjournaler.

Ydelsen må ikke forekomme sammen med 1111, 1112, 1113, 1114, 1115, 1150, 1151, 1153, 1180 og 2920.

Ydelsen skal forudgås af en af følgende ydelser: 1425, 1431, 1440, 1801.

Ydelsen kan forudgås af ydelse 1116.

Individuel forebyggende behandling (IFB) (ydelsesnummer 2920)

Indikation

Ydelsen kan anvendes ved forekomst af aktiv caries, gingivitis, mukositis ved implantat, marginal parodontitis og periimplantitis. Ydelsen kan videre finde anvendelse ved forekomst af andre orale lidelser der kræver forebyggende behandling.

Diagnoser, der ligger til grund for den forebyggende behandling, skal anføres i journalen

Ydelsesbeskrivelse

Ydelsen indeholder:

– Påvisning af grad og omfang af den konstaterede sygdomsforekomst. Det påpeges over for patienten, hvorledes lidelsen kan kendes ved symptomer og forandringer på tandoverfladerne, i tandkødet og/eller på slimhinder.

– Individuel instruktion i forebyggende foranstaltninger over for den påviste sygelige tilstand samt forelæggelse af eventuelle behandlingsmuligheder.

– Påvisning af sygdomsfremkaldende belægninger og belægningsfremkaldende faktorer generelt og lokalt.

– Instruktion i hjemmetandpleje. Er der påvist individuelle belægningsfremkaldende faktorer, instrueres i særlige foranstaltninger over for disse (anvendelse af specielle mundhygiejnemidler og eventuel speciel tandbørsteteknik). Patienterne bør aktivt udføre tandbørstning/rengøring af protese og eventuel supplerende rensning i forbindelse med instruktionen. Der informeres om hensigtsmæssige kostvaner samt tobakkens skadelige virkninger i mundhulen. Der instrueres i hensigtsmæssige kostvaner.

– Der foretages fluoridbehandling af aktive karieslæsioner (max. 4 gange årligt). Karieslæsioner afpudses eller renses med tandtråd inden fluoridbehandling.

– Fjernelse af bløde belægninger (afpudsning) - såfremt ydelsen ikke udføres i samme seance som evt. tandrensning eller andre ydelser, der indeholder en afpudsning - med henblik på at give patienten en opfattelse af helt rene tænder, idet patienten bør erfare forskellen mellem en god og dårlig mundhygiejne.

Yder

Tandlæge og tandplejer.

Bemærkninger

Der kan kun beregnes honorar for én individuel forebyggende behandling, uanset om behandlingen strækker sig over flere seancer eller vedrører en kombination af indikationer i samme behandlingsforløb.

Ydelsen må ikke forekomme sammen med 1116.

Ydelsen kan tages sammen med/efter 1111, 1112, 1113, 1114, 1115 eller 1415, hvis patienten ud fra tandlægens faglige vurdering kategoriseres i gult eller rødt spor.

Undersøgelse af henvist patient fra tandplejer (ydelsesnummer 1180).

Indikation

Ydelsen kan anvendes over for patienter, der af en privatpraktiserende tandplejer er blevet henvist til tandlæge med et konkret behandlingsbehov.

Ydelsesbeskrivelse

Ydelsen indeholder:

– Anamnese.

– Undersøgelse af det henviste forhold samt orientering af patienten om behandlingsmuligheder samt aftale med patient om endelig behandling.

– Oprettelse af journal.

– Journalføring.

– Udfyldelse og tilbagesendelse af henvisningsblanket.

Yder

Tandlæge.

Bemærkninger

Der kan ikke beregnes honorar for undersøgelse af henvist patient, hvis der af tandlægen beregnes honorar for andre undersøgelses- og kontrolydelser i henhold til bilag 1.

Tandrensning (ydelsesnummer 1301+1302)

Indikation

Tandrensning anvendes som forebyggende foranstaltning eller kurativ behandling af caries og gingivitis/parodontitis, når patienten har hårde belægninger.

Ydelsesbeskrivelse

Ydelsen indeholder:

Tandrensningen omfatter fjernelse af alle hårde og eventuelt bløde belægninger på tændernes kliniske kroner og i normale pocher. Tillige foretages korrektion af fyldninger i nødvendigt omfang.

Yder

Tandlæge og tandplejer.

Bemærkninger

Der kan kun beregnes honorar for én tandrensning for hver behandlingsperiode, uanset om tandrensningen måtte strække sig over flere seancer.

Ydelsen må ikke forekomme sammen med 1425.

Ydelsen skal tages i samme behandlingsforløb som 1111, 1112, 1113, 1114, 1115 eller 1116, evt. i kombination med 2920.

Et behandlingsforløb kan strække sig over en periode på max 30 dage.

Ydelsen kan ikke anvendes ved tandrensning af udelukkende kosmetisk art.

Tandfyldning (ydelsesnummer 1501+1502+1503+1507)

Udføres der i samme behandlingsperiode to eller flere fyldninger på samme flade af en tand, kan disse kun anføres og beregnes som én fyldning. En fyldning, der strækker sig over flere af tandens flader, kan ligeledes kun anføres og beregnes som én fyldning. Patienter uden aktiv tandsygdom, som skal have udskiftet en defekt fyldning, skal kategoriseres i grønt spor.

Ved kombineret fyldning i kindtand forstås: En fyldning i en kindtand, der strækker sig fra tandens tyggeflade ned mod tandkødet på en af tandens andre flader.

Ved dobbeltkombineret fyldning i kindtand forstås: En fyldning i en kindtand, som fra tandens tyggeflade strækker sig ned mod tandkødet på to af tandens andre flader.

For provisoriske fyldninger, der eksempelvis anvendes som følge af, at rodbehandling eller fyldning af en tand må udstrækkes over flere seancer, og/eller for smertestillende indlæg, kan der ikke beregnes særskilt honorar.

Kroner samt opbygning af tænder som forberedelse til fremstilling af kroner er, uanset om opbygningerne er fremstillet i støbt metal eller andet materiale og har karakter af fyldning, ikke omfattet af bekendtgørelsen, hvorfor der ikke ydes tilskud af regionsrådet til sådanne behandlinger. Behandlingerne og honoraret herfor, bør inden behandlingens påbegyndelse aftales med patienten, jf. sundhedslovens § 57 h, stk. 3, hvorefter det påhviler tandlæger, der ønsker at yde tandlægehjælp, hvortil der ydes tilskud af regionsrådet, at give patienten tilbud om et skriftligt uspecificeret prisoverslag, før igangsættelse af behandlinger, hvor prisen for den samlede behandling inklusiv alle nødvendige ydelser, forventes at overstige 2.500 kr.

Honoraret for permanente fyldninger omfatter en eventuel nødvendig bunddækning.

Gradvis ekskavering (ydelsesnummer 1551 + 1552 + 1553 + 1555 + 1556 + 1557 + 1558)

Indikation

Formålet med gradvis ekskavering af dybe cariesangreb er at reducere risikoen for endodontisk behandling ved at reducere cariesprocessens progressionshastighed og dermed øge pulpas mulighed for dannelse af sekundær dentin.

Gradvis ekskavering kan foretages i to eller flere seancer, hvor den kliniske undersøgelse og/eller røntgenoptagelser viser, at der ved fuldstændig ekskavering er risiko for perforation med deraf følgende endodontisk behandling.

Ydelsesbeskrivelse

Ydelsen indeholder:

Gradvis ekskavering omfatter foreløbig ekskavering af carieslæsionen med undtagelse af dens dybeste lag, afdækning af den resterende cariøse defekt med et calciumhydroxydholdigt produkt, samt forsegling med et permanent fyldningsmateriale, fx, plast, glasionomer eller amalgam.

Efter 4-8 måneders forløb fjernes fyldningen, og den cariøse proces ekskaveres færdig. Den dybere del af kaviteten afdækkes om nødvendigt med et calciumhydroxydholdigt produkt, hvorefter den endelig restaurering fremstilles. Behandlingen kan udføres i to eller flere seancer.

Yder

Tandlæge.

Bemærkninger

Den nødvendige aflukning med et permanent fyldningsmateriale som provisorium honoreres efter bilag 1 som en permanent fyldning. Tandlægen er forpligtet til at oplyse sikrede om eventuelle prisforskelle på de enkelte fyldningsmaterialer.

Rodbehandling (ydelsesnummer 1600+1601+1605)

Pulpaoverkapning omfatter rengøring og eventuel ekskavering af perforationsområdet og superficiel amputation af eksponeret pulpa, hæmostase og tildækning af pulpasåret med calciumhydroxyd. Forsegling med fx Dycal, glasionomer eller lignende.

For rodbehandling b. koronal amputation jf. bilag 1, kan der kun beregnes ét honorar pr. tand.

Der kan ikke beregnes særskilt honorar for devitaliserende, desinficerende eller andre præparater, der som led i en rodbehandling appliceres på pulpa, i cavum pulpae eller i rodkanalen.

Akut oplukning dækker over den akutte smertebehandling af tand med pulpakomplikationer og omfatter oplukning til kronepulpa og udrensning af denne samt i nødvendigt omfang udrensning af rodkanaler og den afsluttende dækfyldning.

Akut oplukning anvendes, når en patient med et akut problem får løst sit smerteproblem via en oplukning af tanden og den nødvendige udrensning, uden at det er den samme tandlæge, der afslutter den påbegyndte rodbehandling. Ydelsen kan derfor ikke anvendes sammen med andre rodbehandlingsydelser på samme tand, når det på starttidspunktet var aftalt/forventeligt, at den samme tandlæge skulle afslutte rodbehandlingen.

Tandudtrækning (ydelsesnummer 1701)

Ydelsesbeskrivelse

Ydelsen indeholder:

Fjernelse af tand under anvendelse af tang og/eller elevator samt information om rygningens forsinkende virkning på sårheling.

Bemærkninger

Den nødvendige lokalbedøvelse er inkluderet i honoraret. Eventuel standsning af blødning efter en ellers komplikationsfri tandudtrækning er ligeledes inkluderet i honoraret, medmindre patienten har forladt klinikken for først senere på dagen, respektive en følgende dag, at henvende sig til tandlægen for at få standset en på ny opstået blødning.

Yder

Tandlæge.

Parodontal undersøgelse og diagnostik (PUD) (ydelsesnummer 1415)

Indikation

Ydelsen kan anvendes, når der ved en diagnostisk grundundersøgelse, en udvidet diagnostisk undersøgelse eller en statusundersøgelse er diagnosticeret marginal parodontitis på minimum to tænder med et klinisk fæstetab på 2 mm eller mere og inflammation i pocherne (blødning/ pus ved måling af klinisk fæstetab/pocher).

Ydelsesbeskrivelse

Der foretages parodontal undersøgelse og diagnostik af samtlige tænder med optegnelse af et parodontaldiagram for tænder med parodontale sygdomstilstande. I parodontaldiagrammet registreres margo gingivae, pochedybde, klinisk fæsteniveau, blødning og pusflod ved måling af pocher/ klinisk fæsteniveau, furkaturinvolvering, løsningsgrad og vandring. På baggrund af dette sker udfærdigelse af overordnet parodontal diagnose samt parodontal behandlingsplan. Orientering af patienten om undersøgelsens resultat, muligheder for behandling, behandlingsplan samt prognoser.

Yder

Tandlæge og tandplejer.

Bemærkninger

Udfærdigelse af diagnoser, behandlingsplan(er) og prognoser skal på patienter med et komplekst behandlingsbehov udføres af en tandlæge.

Der vil som afslutning på undersøgelsen skulle foretages journaloptegnelser i overensstemmelse med bestemmelserne herom i bekendtgørelse nr. 1090 af 28. juli 2016 om autoriserede sundhedspersoners patientjournaler.

Ydelsen skal forudgås af 1111, 1112, 1113 eller 1114/1115.

Udvidet tandrensning (ydelsesnummer 1425)

Indikation

Udvidet tandrensning kan anvendes ved forekomst af marginal parodontitis hvor der på minimum to tænder er konstateret et klinisk fæstetab på 2 mm eller mere og pochedybde på mindst 4 mm med inflammation (blødning og/eller pus ved sondering).

Ydelsesbeskrivelse

Ydelsen indeholder fjernelse af bløde, hårde og farvede belægninger på kliniske kroner, restaureringer og tandrødder med pocher på mindst 4 mm. Ydelsen omfatter honorarmæssigt hele tandsættet.

Yder

Tandlæge og tandplejer.

Bemærkninger

Ydelsen kan anvendes som selvstændig ydelse ved immunulogiske eller hormonelt betingede fordybede pocher eller efter en diagnostisk grundundersøgelse, statusundersøgelse, parodontal undersøgelse og diagnostik, fokuseret undersøgelse og sammen med en individuel forebyggende behandling. Ydelsen kan suppleres med de nødvendige tandrodsrensninger.

Ydelsen skal være forudgået af en 1415, med mindre, at ydelsen, jf. ovenfor, er anvendt som en selvstændig ydelse. Må ikke forekomme sammen med 1301, 1302. Kan kun registreres 1 gang pr. dag.

Tandrodsrensning (ydelsesnummer 1431)

Indikation

Tandrodsrensning kan anvendes på tand/tænder med klinisk fæstetab på 2 mm eller mere samt pochedybde ≥ 5 mm med inflammation (blødning og/eller pus ved sondering).

Ydelsesbeskrivelse

Ydelsen omfatter fjernelse af bløde, hårde og farvede belægninger på tandrødder med pocher ≥ 5 mm.

Yder

Tandlæge og tandplejer.

Bemærkninger

Ydelsen er honorarmæssigt opdelt efter antal behandlede tænder.

Ydelsen skal være forudgået af en 1415, 1112, 1113, 1114, 1115, 1116 eller 1111.

Ydelsen kan fremgå sammen med 2920, 1425 og 1440.

Røntgenbillede/bitewing (ydelsesnummer 1300 + 1150 + 1151 + 1152 + 1153)

Røntgenbillede

Indikation

– Røntgenundersøgelse af tænder og kæber med dentalrøntgenapparat og intraorale dentalfilm finder i tandlægepraksis anvendelse til følgende formål:

– Diagnostik

– Observation

– Behandlingsplanlægning

– Prognosevurdering

– Støtte til udøvelse af behandling

– Kontrol af udført behandling.

Bitewing

Indikation

Bitewing-undersøgelse af tænder og kæber med dentalrøntgenapparat og intraorale dentalfilm finder i tandlægepraksis anvendelse til følgende formål:

– Diagnostik af caries og marginal parodontopati.

– Observation af cariesprogression og det marginale knogleniveau.

– Behandlingsplanlægning i forbindelse med behandling af caries og marginal parodontitis.

– Prognosevurdering i forbindelse med behandling af caries og marginal parodontitis.

– Støtte til udøvelse af behandling i forbindelse med caries og marginal parodontitis.

– Kontrol af udført behandling i forbindelse med caries og marginal parodontitis.

Ydelsesbeskrivelse

Røntgenundersøgelse og bitewing omfatter:

– Optagelse

– Fremkaldelse

– Diagnose

– Journalføring af fundene

– Arkivering af det brugbare røntgenbillede/bitewing.

Yder

Tandlæge og tandplejer.

Bemærkninger

Røntgenundersøgelse og bitewing-undersøgelse indebærer udsættelse af patienterne for ioniserende stråling, og ved valg af denne undersøgelsesmetode skal der foreligge en konkret motivering for undersøgelsen. Det er derfor et grundkrav ved ordination af røntgen- og bitewing-undersøgelser, at der er foretaget en konkret vurdering af, hvilke oplysninger til gavn for diagnostik og behandling, der kan forventes af undersøgelsen. Herunder skal der være taget hensyn til tidligere røntgen- og bitewing-fund, tidligere behandlinger og patientens indplacering i risikogruppe mv.

Bitewings i forbindelse med diagnostisk undersøgelse, udvidet diagnostisk undersøgelse, statusundersøgelse samt fokuseret undersøgelse indeholder honorarmæssigt 2 bitewings, uanset at der i enkelte tilfælde kan være behov for 3 eller 4 optagelser på grund af tandbuernes form/længde.

Konsultation uden behandling (ydelsesnummer 3020)

Indikation

Ydelsen anvendes ved patienthenvendelse, hvor patienten har et spørgsmål eller problem af tandmæssig art, men hvor tandlægen ikke konstaterer nogen sygdomsaktivitet, der udløser en ydelse fra det offentlige ud over eventuel(le) røntgenbillede(r) og ikke nogen behandling, ud over den for diagnostikken nødvendige afpudsning. Eventuel receptudstedelse i forbindelse hermed er inkluderet i ydelsen.

Yder

Tandlæge.

Biopsi (ydelsesnummer 1802)

Indikation

Der foretages biopsi, når diagnose stillet på baggrund af en histologisk undersøgelse har betydning for tandlægens tilrettelæggelse af nødvendig medicinsk eller kirurgisk behandling, opfølgning samt vurdering af prognose.

Ydelsesbeskrivelse

Ydelsen omfatter:

Incisionsbiopsi, excisionsbiopsi, med kirurgisk incision/excision, fixering af præparat, suturering, fjernelse af suturer. Bedøvelse i forbindelse med behandlingen er inkluderet i ydelsen. Kan endvidere anvendes ved apirationsbiopsi.

Yder

Tandlæge.

Bemærkninger

Ved mistanke om malignitet må tandlægen ikke tage en biopsi og skal henvise til speciallæge eller sygehus som angivet i Sundhedsstyrelsens pakkeforløb for hoved og halskræft.

En autoriseret sundhedsperson er under udøvelsen af sin virksomhed forpligtet til at udvise omhu og samvittighedsfuldhed. Tandlægen bør henvise til specialtandlæge i tand-, mund- og kæbekirurgi, speciallæge i øre-, næse- og halssygdomme, eller til sygehus for biopsi ved manglende kirurgisk erfaring, hvis der er tvivl om hvor og hvordan biopsien skal tages eller patienten har dårlig almentilstand.

Almene sygdomme kan give anledning til forandringer i mundhulen og hvis en biopsi afslører, at det drejer sig om en almen sygdom skal patienten henvises til egen læge for videre udredning.

Ydelsen kan kun anvendes en gang pr. session.

Apikal amputation og rodfyldning (ydelsesnummer 1606)

For apikal amputation og rodfyldning ydes ét tilskud pr. kanal, jf. bilag 1.

Apikal amputation og rodfyldning omfatter de tilfælde, hvor der foretages en egentlig behandling og fyldning af rodkanalen, uanset om rodfyldningen udføres ortograd eller retrograd.

Operation (ydelsesnummer 1801)

Ydelsesbeskrivelse

Operativ fjernelse af tand, rod eller del deraf og cyste m.m., herunder information om rygnings forsinkende virkning på sårheling.

Ved operation forstås, at der indgår en eller flere af følgende elementer: En incision af gingiva og/eller slimhinde, deling af rodkompleks og/eller fjernelse af knoglevæv.

Ydelsen indeholder:

– De(n) nødvendige operative procedure(r):

– for at fjerne tand, rod eller del deraf eller cyste

– for at afhjælpe komplikationer opstået under tandudtrækning

– der skal til for at fjerne problemgivende blødt væv

– der skal til for at fjerne godartede svulster i mundhulen

– til incision af byld

– til operativ fjernelse af tandkødstunger mellem tænder

– til slimhindekorrektioner af læbe- og tungebånd

– ved tilbagetrækning af gingiva.

Yder

Tandlæge.

Bemærkninger

Eventuel fjernelse af sårpasta og suturer samt sårtoilette er indeholdt i ydelsen.

Kirurgisk parodontalbehandling (ydelsesnummer 1440)

Indikation

Kirurgisk parodontalbehandling kan anvendes ved marginal parodontitis og er indiceret, når den parodontale læsions morfologi eller adgangsforholdene ikke har tilladt sufficient fjernelse af bløde og hårde belægninger ved anvendelse af non-kirurgisk parodontal behandling (udvidet tandrensning, tandrodsrensning).

Kirurgisk parodontalbehandling forudsætter derfor, at der er gennemført non-kirurgisk parodontal behandling og at patienten i en individuelt tilpasset kontrolperiode har vist vilje og evne til gennemførelse af en tilfredsstillende supragingival plakkontrol. Når det på trods heraf konstateres, at den non-kirurgiske behandling ikke har ført til tilfredsstillende parodontale forhold og det samtidig vurderes, at vævsdestruktionen uden yderligere behandling vil progrediere, er kirurgisk parodontalbehandling indiceret.

Ydelsesbeskrivelse

Ydelsen omfatter enhver form for kirurgisk parodontalbehandling som forbedrer muligheden for adækvat subgingival depuration og/eller efterfølgende supragingival plak kontrol. Ydelsen omfatter desuden sårtoilette og fjernelse af suturer samt information om rygningens forsinkende virkning på sårheling.

Yder

Tandlæge.

Bemærkninger

Ydelsen omfatter kirurgisk parodontalbehandling på 1-6 tænder (uanset segment). Denne opdeling anvendes også afregningsmæssigt. Ydelsen kan anvendes sammen med ydelsen tandrodsrensning.

Ydelsen skal være forudgået af en 1415 og kan være forudgået af 1425, 1431.

Særligt vedr. tandfyldningsmaterialer

De af tandlægen anvendte materialer skal være CE-mærket, jf. direktivet om medicinsk udstyr (93/42 EEC). Efter Sundhedsstyrelsens vejledning nr. 9670 af den 30. september 2008 kan plast finde anvendelse ved alle typer tandfyldninger. Ved førstegangsfyldninger, hvor der ikke anvendes glasionomer, skal det primære valg være plastmateriale.

Der kan ikke opnås tilskud til fyldninger på over 3 flader.

Endvidere kan der ikke opnås tilskud til kosmetiske fyldninger.

Amalgamfyldningsmaterialers anvendelsesområde

Sølvamalgamfyldningsmaterialer kan anvendes i blivende tænder i de tilfælde, hvor det er åbenbart, at en fyldning i dette materiale vil have den bedste holdbarhed.

Disse tilfælde er afgrænset til tandbehandlinger med:

1. manglende mulighed for tørlægning

2. vanskelig tilgængelighed af kavitet

3. speciel stor kavitet

4. stor afstand til nabotand

Glasionomers anvendelsesområde

Glasionomer kan anvendes i samtlige tænder:

Ved fyldningsterapi af gingivale cariesangreb, usurer, ved tunnel- og brøndpræparationer, som isolations- og opfyldningsmateriale, som provisorisk fyldningsmateriale i forbindelse med gradvis ekskavering i samtlige tænder, samt til alle typer fyldninger i primære tænder ved restaureringer af læsioner på præmolarers og molarers approksimale flader.

Denne faglige formulering dækker over følgende:

Glasionomer kan anvendes på samtlige tænder som fyldningsmateriale ved fyldninger forårsaget af cariesangreb tæt på tandkødsranden, efter tandbørstningsskade og ved tunnel-og brøndudboring til fyldninger, ved tandfyldninger i de små og store kindtænders sideflader, hvor tyggefladen ikke inddrages i fyldningen, på samtlige tænder som midlertidigt fyldningsmateriale i forbindelse med trinvis rensning af cariesangrebet (hullet).

Telefon- og videokonsultation for tandlæger (ydelsesnummer 4001+4002)

Indikation

Telefon- eller videokonsultation kan tilbydes til patienter, som henvender sig til tandlægen på grund af symptomer, forandringer eller skader i mund eller tandapparatur, hvor rådgivning, vejledning eller evt. ordination af medicin skønnes at kunne afhjælpe patientens symptom/forandring/skade i stedet for en klinisk undersøgelse/behandling på klinikken.

Videre kan telefon og videokonsultation anvendes for tandlægens egne patienter, der er i et igangværende behandlingsforløb, og hvor tandlægen vurderer, at rådgivning, vejledning eller ordination af medicin kan erstatte en klinisk undersøgelse/kontrol eller behandling ved fysisk fremmøde på klinikken.

Telefon- og videokonsultationen skal altid forudgås af en visitation på telefon, hvor tandlægen vurderer, at konsultationen kan træde i stedet for et fysisk fremmøde på klinikken. Patienten skal informeres om muligheder og begrænsninger ved denne type konsultation og samtykke til dette. Patienten skal forud for konsultationen oplyses om prisen på egenbetaling.

Ydelsesbeskrivelse telefonkonsultation

Patienten skal ringe til tandlægen. Patienten kan ved visitation til konsultation og efter anmodning fra tandlægen forinden have sendt et billede af 1) det opstående symptom/forandring/skade i munden eller 2) det symptom/forandring/skade, tandlægen skal foretage en vurdering af i det igangværende behandlingsforløb.

Tandlægen skal foretage:

1) Anamnese i relation til symptom/forandring/skade

2) Vurdering af evt. tilsendt billedmateriale og registrering af fund ved symptom/forandring/skade

3) Tentativ diagnose af symptom/forandring/skade

4) Individuel rådgivning og vejledning i relation til symptom/forandring/skade

5) Behandlingsplanlægning, herunder forelæggelse af behandlingsmuligheder og tilrettelæggelse af behandlingsforløb og kontrol i relation til symptom/forandring/skade

6) Evt. ordination af medicin

7) Journalføring

Ydelsen kan kun registreres én gang pr. kalenderdag for den pågældende patient.

Ydelsen kan ikke kombineres med andre ydelser samme dag for den pågældende patient.

Ydelsesbeskrivelse videokonsultation

Videokonsultation kan finde anvendelse, hvor der er behov for, at tandlægen har levende interaktiv kontakt med patienten med henblik på at: 1) inddrage patienten aktivt i undersøgelse af symptom/forandring/skade, 2) inddrage patienten aktivt i at afhjælpe symptom/forandring/skade med levende instruktion og vejledning og 3) berolige og støtte patienten.

Patienten skal kontakte tandlægen via video. Patienten kan ved visitation til konsultation og efter anmodning fra tandlægen forinden have sendt et billede af 1) det opstående symptom/forandring/skade i munden eller 2) det symptom/forandring/skade, tandlægen skal foretage en vurdering af i det igangværende behandlingsforløb.

Tandlægen skal foretage:

1) Anamnese i relation til symptom/forandring/skade

2) Vurdering af evt. tilsendt billedmateriale og registrering af fund ved symptom/forandring/skade

3) Instruere og vurdere og registrere fund ved interaktiv undersøgelse

4) Tentativ diagnose af symptom/forandring/skade

5) Individuel interaktiv rådgivning og vejledning i relation til symptom/forandring/skade

6) Behandlingsplanlægning, herunder forelæggelse af behandlingsmuligheder og tilrettelæggelse af behandlingsforløb og kontrol i relation til symptom/forandring/skade

7) Evt. ordination af medicin

8) Journalføring

Ydelsen kan kun registreres én gang pr. kalenderdag for den pågældende patient.

Ydelsen kan ikke kombineres med andre ydelser samme dag for den pågældende patient.«