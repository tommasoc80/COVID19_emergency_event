


LIETUVOS RESPUBLIKOS SVEIKATOS APSAUGOS MINISTRAS

ĮSAKYMAS
DĖL LIETUVOS RESPUBLIKOS SVEIKATOS APSAUGOS  MINISTRO 2020 M. KOVO 12 D. ĮSAKYMO NR. V-352 „DĖL ASMENŲ, SERGANČIŲ COVID-19 LIGA (KORONAVIRUSO INFEKCIJA), ASMENŲ, ĮTARIAMŲ, KAD SERGA COVID-19 LIGA (KORONAVIRUSO INFEKCIJA), IR ASMENŲ, TURĖJUSIŲ SĄLYTĮ, IZOLIAVIMO NAMUOSE, KITOJE GYVENAMOJOJE VIETOJE AR SAVIVALDYBĖS ADMINISTRACIJOS NUMATYTOSE PATALPOSE TAISYKLIŲ PATVIRTINIMO“ PAKEITIMO 

2021 m. vasario 5 d. Nr. V-239
Vilnius

1. P a k e i č i u Asmenų, sergančių COVID-19 liga (koronaviruso infekcija), asmenų, įtariamų, kad serga COVID-19 liga (koronaviruso infekcija), ir asmenų, turėjusių sąlytį, izoliavimo namuose, kitoje gyvenamojoje vietoje ar savivaldybės administracijos numatytose patalpose taisykles, patvirtintas Lietuvos Respublikos sveikatos apsaugos ministro 2020 m. kovo 12 d. įsakymu Nr. V-352 „Dėl Asmenų, sergančių COVID-19 liga (koronaviruso infekcija), asmenų, įtariamų, kad serga COVID-19 liga (koronaviruso infekcija), ir asmenų, turėjusių sąlytį, izoliavimo namuose, kitoje gyvenamojoje vietoje ar savivaldybės administracijos numatytose patalpose taisyklių patvirtinimo“:
1.1. Pakeičiu 11 punktą ir jį išdėstau taip:
„11. Sąlytį turėjusių asmenų, grįžusių iš užsienio valstybių, kurie priklauso žemiau nurodytoms specifinėms grupėms, izoliacijos reikalavimai: 
11.1. Izoliavimas nėra privalomas šiems sąlytį turėjusiems asmenims, grįžusiems iš užsienio valstybių, kai jų kelionės tikslas susijęs su darbo funkcijų vykdymu ir asmuo turi Lietuvos Respublikos sveikatos apsaugos ministro 2020 m. birželio 15 d. įsakyme Nr. V-1463 „Dėl COVID-19 ligos (koronaviruso infekcijos) paveiktų šalių sąrašo patvirtinimo“ nurodytus dokumentus:
11.1.1. asmenims, kurie naudojasi imunitetais ir privilegijomis pagal 1961 m. Vienos konvenciją dėl diplomatinių santykių, 1963 m. Vienos konvenciją dėl konsulinių santykių, taip pat pagal kitas Lietuvos Respublikos tarptautines sutartis ir teisės aktus, jų šeimos nariams ir juos aptarnaujančiam personalui, taip pat oficialių delegacijų nariams, diplomatams;
11.1.2. NATO ir NATO šalių kariniuose vienetuose tarnaujantiems asmenims ir juos aptarnaujančiam personalui bei jų šeimos nariams;
11.1.3. pareigūnams, vykdantiems ekstradicijos, asmenų perdavimo ar perėmimo užduotis;
11.1.4. užsieniečiams, atvykstantiems į Lietuvos Respublikos žvalgybos institucijas su nacionalinio saugumo užtikrinimu susijusiais tikslais, atitinkamai Lietuvos Respublikos krašto apsaugos ministro ar Lietuvos Respublikos valstybės saugumo departamento direktoriaus leidimu;
11.1.5. sveikatos priežiūros specialistams;
11.1.6. pasienio darbuotojams, taip pat kasdien ar tik darbo dienomis kertantiems Lietuvos Respublikos ir kitos Europos Sąjungos valstybės sieną asmenims: vykstantiems darbo reikalais, mokiniams, studentams ir stažuotojams; 
11.1.7. jūrininkams; 
11.1.8. aukšto meistriškumo sportininkams, aukšto meistriškumo sporto specialistams, aukšto meistriškumo sporto instruktoriams, sporto medicinos personalo darbuotojams, dalyvaujantiems tarptautiniuose turnyruose, kurių organizavimui nustatytos ir patvirtintos atskiros tarptautinės taisyklės dėl COVID-19 ligos (koronaviruso infekcijos) valdymo; 
11.1.9. iš Baltarusijos Respublikos grįžusiems Lietuvos Respublikos piliečiams – mokytojams, vykdantiems lituanistinį švietimą mokyklose Baltarusijoje bei dvasininkams, vykdantiems sielovadinį darbą Baltarusijoje;
11.1.10. ekipažų ir įgulų nariams, kurie dirba tarptautinius komercinius vežimus vykdančiose įmonėse ar vykdo tarptautinius komercinius vežimus visų rūšių transporto priemonėmis;
11.1.11. tranzitu per Lietuvos Respubliką vykstantiems keleiviams; 
11.1.12. asmenims, turintiems asmens sveikatos priežiūros įstaigos (toliau – ASPĮ) pažymą apie tai, kad asmuo persirgo COVID-19 liga (koronaviruso infekcija), kai diagnozė buvo patvirtinta remiantis teigiamu SARS-Co-V2 PGR tyrimo rezultatu, ir nuo teigiamo tyrimo rezultato praėjo ne daugiau kaip 90 dienų iki grįžimo / atvykimo į Lietuvos Respubliką (ASPĮ pažymos nereikia, jei asmeniui COVID-19 liga (koronaviruso infekcija) diagnozuota Lietuvoje ir duomenys pateikti Elektroninės sveikatos paslaugų ir bendradarbiavimo infrastruktūros informacinėje sistemoje (toliau – ESPBI IS), arba asmenims, turintiems ASPĮ pažymą, konkrečios šalies skiepijimų sertifikatą arba tarptautinį skiepijimų sertifikatą, nurodantį, kad asmuo buvo pilnai paskiepytas COVID-19 ligos (koronaviruso infekcijos) vakcina pagal skiepijimo schemą. Šiame papunktyje paminėti dokumentai turi būti pateikiami su vertimu į lietuvių, anglų ar rusų kalbą. 
11.2. Izoliavimas privalomas, tačiau be kitų Taisyklėse numatytų atvejų, leidžiama palikti izoliacijos vietą, kaip nurodyta Taisyklių 8.2 papunktyje, šiems sąlytį turėjusiems asmenims, grįžusiems iš užsienio valstybių, kai jų kelionės tikslas susijęs su darbo funkcijų vykdymu:
11.2.1.ypatingos svarbos profesijų darbuotojams arba savarankiškai dirbantiems asmenims, kaip nurodyta Europos Komisijos komunikate 2020/C 102 I/03 „Darbuotojų naudojimosi laisvo judėjimo teise COVID-19 protrūkio metu gairės“. Ypatingos svarbos profesijų darbuotojams arba savarankiškai dirbantiems asmenims priskiriami: 
11.2.1.1. paramedikai;
11.2.1.2. asmens sveikatos priežiūros darbuotojai, įskaitant vaikų, neįgaliųjų ir pagyvenusių žmonių priežiūros darbuotojus;
11.2.1.3. su sveikata susijusių pramonės šakų mokslininkai;
11.2.1.4. farmacijos ir medicinos priemonių pramonės darbuotojai;
11.2.1.5. prekių tiekėjai, visų pirma vaistų, medicinos reikmenų, medicinos priemonių ir asmeninių apsaugos priemonių, įskaitant jų įrengimą ir priežiūrą, tiekimo grandinės darbuotojai;
11.2.1.6. informacinių ir ryšių technologijų specialistai; 
11.2.1.7. informacinių ir ryšių sistemų technikai ir kiti įrangos būtinosios priežiūros technikai;
11.2.1.8. inžinerijos specialistai, pavyzdžiui, energetikos technikai, inžinieriai ir elektros inžinerijos technikai;
11.2.1.9. ypatingos svarbos ar būtinosios infrastruktūros objektuose dirbantys asmenys;
11.2.1.10. mokslo ir inžinerijos specialistai (įskaitant vandens įrenginių technikus);
11.2.1.11. apsaugos tarnybų darbuotojai;
11.2.1.12. ugniagesiai, policijos pareigūnai, kalėjimų prižiūrėtojai, apsaugos pareigūnai, civilinės saugos darbuotojai;
11.2.1.13. maisto gamybos ir perdirbimo bei susijusių sričių specialistai ir techninės priežiūros darbuotojai;
11.2.1.14. maisto ir susijusių produktų mašinų operatoriai (įskaitant maisto gamybos operatorius);
11.2.1.15. žvejai;
11.2.1.16. ypatingos svarbos funkcijas atliekantys viešųjų institucijų, įskaitant tarptautines organizacijas, darbuotojai.
11.2.2. asmenims, keliaujantiems dėl verslo priežasčių; 
11.2.3. savo tarnybines pareigas vykdantiems žurnalistams;
11.2.4. komandiruotiems darbuotojams ir sezoniniams darbuotojams.
11.3. asmenims, nurodytiems Taisyklių 11.1 papunktyje, 14 dienų nuo grįžimo / atvykimo į Lietuvos Respubliką dienos rekomenduojama apriboti asmenų, su kuriais bendraujama, skaičių. Dirbantiems asmenims rekomenduojama tik vykti į darbą ir į namus, jei nėra galimybės dirbti nuotoliniu būdu. Bendraujant su kitais asmenimis, tokie asmenys turi dėvėti nosį ir burną dengiančias apsaugos priemones (veido kaukes, respiratorius ar kitas priemones), kurios priglunda prie veido ir visiškai dengia nosį ir burną, laikytis saugaus atstumo ir kitų bendrųjų COVID-19 ligos (koronaviruso infekcijos) prevencijos priemonių.“
1.2. Pakeičiu 5.2 papunktį ir jį išdėstau taip:
„5.2. apie ligonio ar asmens, įtariamo, kad serga, ar sąlytį turėjusio asmens pasirašytą sutikimą būti izoliuotam namuose, parengtą pagal Taisyklių 1 priede pateiktą formą, pažymi ESPBI IS ir (ar) asmens sveikatos priežiūros įstaigos informacinėje sistemoje asmens medicinos dokumentų formoje E003/a „Stacionaro epikrizė“ arba formoje E025 „Ambulatorinio apsilankymo aprašymas“ (toliau – forma E025);“.
1.3. Pakeičiu 7.2 papunktį ir jį išdėstau taip:
„7.2. skiria privalomą izoliaciją asmenims, kurie turėjo sąlytį su sergančiuoju COVID-19 liga (koronaviruso infekcija) ar grįžo / atvyko iš šalių, įtrauktų į COVID-19 ligos (koronaviruso infekcijos) paveiktų šalių sąrašą, patvirtintą Lietuvos Respublikos sveikatos apsaugos ministro 2020 m. birželio 15 d. įsakymu Nr. V-1463 „Dėl COVID-19 ligos (koronaviruso infekcijos) paveiktų šalių sąrašo patvirtinimo“ (toliau – Paveiktų šalių sąrašas), arba keliavo per jas 14 dienų laikotarpiu iki grįžimo / atvykimo į Lietuvos Respubliką, ir neturi ne seniau nei 48 val. laikotarpiu prieš grįžtant / atvykstant į Lietuvos Respubliką atlikto tyrimo COVID-19 ligai (koronaviruso infekcijai) nustatyti ir gauto neigiamo atsakymo. Jei asmuo kreipiasi į NVSC telefonu, raštu ar pažymėjus internetinėje registracijos formoje poreikį dėl dokumentų, reikalingų norint gauti nedarbingumo pažymėjimą, išdavimo, ne vėliau kaip per 2 darbo dienas nuo kreipimosi dienos (sąlytį turėjusiems asmenims, grįžusiems iš užsienio) ar dienos, kai asmuo nustatomas, kaip turėjęs sąlytį (sąlytį su sergančiuoju COVID-19 liga (koronaviruso infekcija) turėjusiems asmenims), išduoda pažymą apie asmeniui taikomą privalomą izoliaciją (Taisyklių 5 priedas) elektroniniais ryšiais pateikdami ją pirminės ambulatorinės asmens sveikatos priežiūros šeimos medicinos paslaugas teikiančiai ASPĮ;“
1.4. Pakeičiu 7.3 papunktį ir jį išdėstau taip:
„7.3. sąlytį turėjusius asmenis, grįžusius iš užsienio valstybių, ir artimą sąlytį su sergančiuoju COVID-19 liga (koronaviruso infekcija) turėjusius asmenis, kurie sutiko atlikti tyrimus COVID-19 ligai (koronaviruso infekcijai) nustatyti, registruoja tokių tyrimų atlikimui į mobilų patikros punktą. Tiriant COVID-19 ligos (koronaviruso infekcijos) protrūkį įmonėje, įstaigoje ar organizacijoje NVSC specialisto sprendimu tyrimui gali būti registruojami ir mažos rizikos sąlytį su sergančiuoju COVID-19 liga (koronaviruso infekcija) turėję asmenys;“.
1.5. Pakeičiu 8 punktą ir jį išdėstau taip:
„8. Izoliuotas asmuo gali palikti izoliavimo vietą šiais atvejais:
8.1. sąlytį turėjęs asmuo, grįžęs iš užsienio valstybės (išskyrus asmenį, nurodytą Taisyklių 8.6 papunktyje), gali palikti izoliavimo vietą dėvėdamas nosį ir burną dengiančią apsaugos priemonę (veido kaukę, respiratorių ar kitą priemonę), kuri priglunda prie veido ir visiškai dengia nosį ir burną, šiais atvejais:  
8.1.1. organizuoti artimo žmogaus laidotuves, palaikų pargabenimą ir (arba) dalyvauti artimo žmogaus šarvojimo ceremonijoje/laidotuvėse arba lankyti terminalinės būklės pacientų; 
8.1.2. nuvykti į ASPĮ ėminių iš nosiaryklės ir ryklės COVID-19 ligos (koronaviruso infekcijos) laboratoriniams tyrimams atlikti paėmimui; 
8.1.3. nuvežti savimi negalinti pasirūpinti asmenį į ASPĮ sveikatos priežiūros paslaugoms gauti ar į mobilųjį punktą ėminių iš nosiaryklės ir ryklės COVID-19 ligos (koronaviruso infekcijos) laboratoriniams tyrimams atlikti paėmimui;
8.1.4. nuvykti į teisiniams reikalams tvarkyti būtiną vietą; 
8.1.5. dalyvauti savo vestuvėse;
8.1.6. aukšto meistriškumo sportininkai, aukšto meistriškumo sporto specialistai, aukšto meistriškumo sporto instruktoriai, sporto medicinos personalas, gali nuvykti į aukšto meistriškumo sporto pratybas, treniruočių stovyklas, varžybas ir su jų sporto veikla susijusias institucijas ar įstaigas; 
8.1.7. nuvykti į valstybės institucijas, įstaigas ir organizacijas jų kvietimu;
8.1.8. užsieniečiai ir Lietuvos Respublikos piliečiai, gyvenantys ar dirbantys užsienyje, taip pat asmenys, kuriems būtina išvykti sveikatos priežiūros tikslais, gali išvykti iš Lietuvos Respublikos į valstybę, kurioje jie gyvena, dirba ar kurioje bus teikiama sveikatos priežiūros paslauga, nepraėjus nustatytam izoliavimo laikotarpiui, ne vėliau, kaip 24 val. iki išvykimo iš Lietuvos Respublikos informavę NVSC apie planuojamą išvykimą.
8.2. sąlytį turėjęs asmuo, grįžęs iš užsienio valstybės, nurodytas Taisyklių 11.2 papunktyje, gali palikti izoliavimo vietą dėvėdamas nosį ir burną dengiančią apsaugos priemonę (veido kaukę, respiratorių ar kitą priemonę), kuri priglunda prie veido ir visiškai dengia nosį ir burną,  darbo metu gali nuvykti į darbo / verslo reikalams tvarkyti būtiną vietą. Šis papunktis netaikomas asmenims, grįžusiems iš šalių, iš kurių atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu);
8.3. Sąlytį su sergančiuoju COVID-19 liga (koronaviruso infekcija) turėjęs asmuo gali palikti izoliavimo vietą dėvėdamas nosį ir burną dengiančią apsaugos priemonę (veido kaukę, respiratorių ar kitą priemonę), kurios priglunda prie veido ir visiškai dengia nosį ir burną, šiais atvejais:
8.3.1. organizuoti artimo žmogaus laidotuves, palaikų pargabenimą ir (arba) dalyvauti artimo žmogaus šarvojimo ceremonijoje/laidotuvėse arba lankyti terminalinės būklės pacientų; 
8.3.2. nuvykti į ASPĮ ėminių iš nosiaryklės ir ryklės COVID-19 ligos (koronaviruso infekcijos) laboratoriniams tyrimams atlikti paėmimui ar serologiniam SARS-CoV-2 antikūnų tyrimui atlikti; 
8.3.3. nuvežti savimi negalinti pasirūpinti asmenį į ASPĮ sveikatos priežiūros paslaugoms gauti ar į mobilųjį punktą ėminių iš nosiaryklės ir ryklės COVID-19 ligos (koronaviruso infekcijos) laboratoriniams tyrimams atlikti paėmimui;
8.3.4. užsieniečiai ir Lietuvos Respublikos piliečiai, gyvenantys ar dirbantys užsienyje, gali išvykti iš Lietuvos Respublikos į valstybę, kurioje jie gyvena ar dirba, nepraėjus nustatytam izoliavimo laikotarpiui, jei ne seniau nei 48 val. iki planuojamo išvykimo atliktas laboratorinis tyrimas COVID-19 ligai (koronaviruso infekcijai) nustatyti ir gautas neigiamas tyrimo rezultatas ir išvykimo dieną neturi ūmiai viršutinių kvėpavimo takų infekcijai būdingų požymių. Apie planuojamą išvykimą privaloma informuoti NVSC ne vėliau, kaip 24 val. iki išvykimo iš Lietuvos Respublikos, pridedant neigiamą tyrimo atsakymą įrodantį dokumentą. 
8.4. izoliuotas asmuo turi kreiptis į NVSC ir gauti leidimą nuvykti į kitą izoliavimo vietą, jei asmuo dėl tam tikrų priežasčių ją turi pakeisti (leidimas išduodamas tik nuvykimui į izoliacijos vietą);
8.5. nuvykti į ASPĮ sveikatos priežiūros paslaugoms gauti (išskyrus asmenį, nurodytą Taisyklių 8.6 papunktyje) ar iš anksto užsiregistravus Karštąja koronaviruso linija telefono numeriu 1808 arba užregistravus NVSC nuvykti į mobilųjį punktą ėminių iš nosiaryklės ir ryklės COVID-19 ligos (koronaviruso infekcijos) laboratoriniams tyrimams atlikti paėmimui; 
8.6. Sąlytį turėjęs asmuo, grįžęs iš užsienio valstybės, kai grįžo / atvyko iš šalių, iš kurių atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), izoliacijos vietą gali palikti šiais atvejais: 
8.6.1. gavęs NVSC leidimą:
8.6.1.1. Taisyklių 8.1.1, 8.1.2 ir 8.4 papunkčiuose nurodytais atvejais bei nuvykti į ASPĮ sveikatos priežiūros paslaugoms gauti (kai vykstama į ASPĮ skubiai pagalbai gauti, NVSC leidimas ar informavimas nereikalingas);
8.6.1.2. nuvežti savimi negalinti pasirūpinti asmenį į ASPĮ sveikatos priežiūros paslaugoms gauti;
8.6.1.3. nuvykti į valstybės institucijas, įstaigas ir organizacijas jų kvietimu;
8.6.1.4. aukšto meistriškumo sportininkai, aukšto meistriškumo sporto specialistai, aukšto meistriškumo sporto instruktoriai, sporto medicinos personalas, gali nuvykti į aukšto meistriškumo sporto pratybas, treniruočių stovyklas, varžybas ir su jų sporto veikla susijusias institucijas ar įstaigas.
8.6.2. užsieniečiai ir Lietuvos Respublikos piliečiai, gyvenantys ar dirbantys užsienyje, taip pat asmenys, kuriems būtina išvykti sveikatos priežiūros tikslais, gali išvykti iš Lietuvos Respublikos į valstybę, kurioje jie gyvena, dirba ar kurioje bus teikiama sveikatos priežiūros paslauga, nepraėjus nustatytam izoliavimo laikotarpiui, ne vėliau, kaip 24 val. iki išvykimo iš Lietuvos Respublikos informavę NVSC apie planuojamą išvykimą;
8.6.3. iš anksto tel. 1808 užsiregistravę arba NVSC užregistruoti asmenys nuvykti į mobilųjį punktą ėminių iš nosiaryklės ir ryklės COVID-19 ligos (koronaviruso infekcijos) laboratoriniams tyrimams atlikti paėmimui ar nuvežti savimi negalinti pasirūpinti asmenį, kuris yra užregistruotas į mobilųjį punktą, ėminių paėmimui (NVSC leidimas ar informavimas nereikalingas).“
1.6. Papildau 84.3.1.4 papunkčiu:
„84.3.1.4. asmenims, kuriems izoliacija skirta dėl turėto sąlyčio su sergančiuoju COVID-19 liga (koronaviruso infekcija), tiriant COVID-19 ligos (koronaviruso infekcijos) protrūkį įmonėje, įstaigoje ar organizacijoje.“
1.7. Pakeičiu 84.4 papunktį ir jį išdėstau taip:
„84.4. sąlytį turėjusiems asmenims, grįžusiems iš užsienio valstybės:
84.4.1. 14 dienų nuo grįžimo / atvykimo į Lietuvos Respubliką dienos. Izoliavimo terminas gali būti trumpinamas, ne anksčiau kaip 10 izoliavimo dieną atlikus SARS-Co-V2 PGR tyrimą COVID-19 ligai (koronaviruso infekcijai) nustatyti ir gavus neigiamą rezultatą (tyrimas atliekamas asmens lėšomis); 
84.4.2. tam tikrų kategorijų asmenims, kuriems taikomas reikalavimas tik dėl tyrimų atlikimo, rekomenduojama izoliuotis tol, kol bus gautas neigiamas laboratorinio tyrimo dėl COVID-19 ligos (koronaviruso infekcijos) atsakymas, jeigu toks tyrimas atliekamas Lietuvoje. Tokie asmenys 14  dienų nuo grįžimo / atvykimo į Lietuvos Respubliką turi apriboti asmenų, su kuriais bendraujama, skaičių. Dirbantiems asmenims rekomenduojama tik nuvykti į darbą ir namus, jei nėra galimybės dirbti nuotoliniu būdu. Bendraujant su kitais asmenimis, tokie asmenys turi dėvėti nosį ir burną dengiančias apsaugos priemones (veido kaukes, respiratorius ar kitas priemones), laikytis saugaus atstumo ir kitų bendrųjų COVID-19 ligos (koronaviruso infekcijos) prevencijos priemonių.“
1.8. Papildau 84.5 papunkčiu:
„84.5. mažos rizikos sąlytį su sergančiuoju COVID-19 liga (koronaviruso infekcija) turėjusiems asmenims, kuriems NVSC specialisto sprendimu tiriant COVID-19 ligos (koronaviruso infekcijos) protrūkį įmonėje, įstaigoje ar organizacijoje, atliekamas tyrimas rekomenduojama izoliuotis kol bus gautas laboratorinio tyrimo dėl COVID-19 ligos (koronaviruso infekcijos) atsakymas.“
1.9. Pakeičiu 15.9 papunktį ir jį išdėstau taip:
„15.9. sąlytį turėjęs asmuo, grįžęs iš užsienio, išskyrus asmenis, grįžusius / atvykusius iš šalių, iš kurių atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), gali išeiti pasivaikščioti į lauką, bet nutolti ne toliau kaip 1 km nuo izoliavimo vietos ir dėvėti nosį ir burną dengiančias apsaugos priemones (veido kaukes, respiratorius ar kitas priemones), kurios priglunda prie veido ir visiškai dengia nosį ir burną. Draudžiama lankytis žmonių susibūrimo vietose (renginiuose, parduotuvėse, muziejuose, viešo maitinimo vietose ir pan.). Jei su asmeniu susisiekia pareigūnai, atliekantys izoliuotų asmenų tikrinimą dėl izoliavimo reikalavimų laikymosi, asmuo privalo grįžti į izoliavimo vietą;“.
1.10. Pakeičiu 161 punktą ir jį išdėstau taip:
„161. Sąlytį turėjusių asmenų, grįžusių iš užsienio valstybės, kai grįžo / atvyko iš šalių, iš kurių atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), kurių izoliavimo vieta namuose ar kitoje gyvenamojoje vietoje atitinka Taisyklių reikalavimus, izoliavimo namuose ar kitose gyvenamosiose patalpose būtinosios sąlygos:
161.1. asmuo turi būti izoliuotas atskirame bute / name, gerai izoliuotame kitame individualaus buto / namo aukšte / atskirame izoliuotame kambaryje su atskiru sanitariniu mazgu;
161.2. tose pačiose patalpose gali izoliuotis kartu iš šalies, iš kurios atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), grįžę / atvykę asmenys;
161.3. kartu su izoliuotu asmeniu negali gyventi kartu nekeliavę šeimos nariai ar kiti asmenys. Jeigu izoliuojamasi kartu su nekeliavusiais asmenimis, kartu gyvenantys asmenys turi izoliuotis tam pačiam laikotarpiui kaip ir iš šalies, iš kurios atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), grįžę / atvykę asmenys. Kartu gyvenantiems nekeliavusiems asmenims tokiu atveju nedarbingumo pažymėjimas nėra išduodamas ir išmoka nėra skiriama;
161.4. Izoliacijos laikotarpiu negalima fiziškai susitikti su kitais asmenimis, išskyrus 8.5  papunktyje nurodytais atvejais, kai gaunamas NVSC leidimas.“
1.11. Pakeičiu 17.12 punktą ir jį išdėstau taip:
„17.12. sąlytį turėjęs asmuo, grįžęs iš užsienio, išskyrus asmenis, grįžusius / atvykusius iš šalių, iš kurių atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), gali išeiti pasivaikščioti į lauką, bet nutolti ne toliau kaip 1 km nuo izoliavimo vietos ir dėvėti nosį ir burną dengiančias apsaugos priemones (veido kaukes, respiratorius ar kitas priemones), kurios priglunda prie veido ir visiškai dengia nosį ir burną. Draudžiama lankytis žmonių susibūrimo vietose (renginiuose, parduotuvėse, muziejuose, viešo maitinimo vietose ir pan.). Jei su asmeniu susisiekia pareigūnai, atliekantys izoliuotų asmenų tikrinimą dėl izoliavimo reikalavimų laikymosi, asmuo privalo grįžti į izoliavimo vietą.“
1.12. Pakeičiu 1 priedą ir jį išdėstau nauja redakcija (pridedama).
1.13. Pakeičiu 3 priedą ir jį išdėstau nauja redakcija (pridedama).
1.14. Pakeičiu 4 priedą ir jį išdėstau nauja redakcija (pridedama).
2. N u s t a t a u, kad šis įsakymas įsigalioja 2021 m. vasario 8 d.



Sveikatos apsaugos ministras 	Arūnas Dulkys

Asmenų, sergančių COVID-19 liga (koronaviruso
infekcija), asmenų, įtariamų, kad serga COVID-19
liga (koronaviruso infekcija), ir asmenų, turėjusių
sąlytį, izoliavimo namuose, kitoje gyvenamojoje
vietoje ar savivaldybės administracijos numatytose
patalpose taisyklių
1 priedas

(Asmens sutikimo būti izoliuotam forma)

SUTIKIMAS BŪTI IZOLIUOTAM NAMUOSE AR KITOJE GYVENAMOJOJE VIETOJE / PASKIRTOJE ASMENS SVEIKATOS PRIEŽIŪROS ĮSTAIGOJE / SAVIVALDYBĖS ADMINISTRACIJOS NUMATYTOSE PATALPOSE

(Pažymi sveikatos priežiūros specialistas prieš paduodamas formą asmeniui)
Asmuo:
Teisingą atsakymą pažymėti
„X“
serga COVID-19 liga (koronaviruso infekcija)


įtariamas, kad serga COVID-19 liga (koronaviruso infekcija)

turėjo sąlytį su sergančiuoju COVID-19 liga (koronaviruso infekcija) 

grįžo / atvyko iš užsienio valstybės*


* žymima, kai asmuo, grįžo ar atvyko iš užsienio valstybės, įrašytos į COVID-19 ligos (koronaviruso infekcijos) paveiktų šalių sąrašą, patvirtintą sveikatos apsaugos ministro 2020 m. birželio 15 d. įsakymu Nr. V-1463 „Dėl COVID-19 ligos (koronaviruso infekcijos) paveiktų šalių sąrašo patvirtinimo“, arba keliavo per šias valstybes 14 dienų laikotarpiu iki grįžimo / atvykimo į Lietuvos Respubliką.

Esu informuotas, kad:
1. Lietuvos Respublikos žmonių užkrečiamųjų ligų profilaktikos ir kontrolės įstatymo reikalavimų pažeidimai padaromi tiek veikimu, tiek ir neveikimu. Veikimas yra tada, kai asmuo aktyviais veiksmais pažeidžia sveikatos apsaugos ar užkrečiamųjų ligų profilaktikos kontrolės reikalavimus, o neveikimas – kai asmuo, nors ir turi pareigą, nevykdo teisės aktų nustatytų reikalavimų, susijusių su sveikatos apsaugos ar užkrečiamųjų ligų profilaktikos kontrole.
2. Nesilaikant Asmenų, sergančių COVID-19 liga (koronaviruso infekcija), asmenų, įtariamų, kad serga COVID-19 liga (koronaviruso infekcija), ir asmenų, turėjusių sąlytį, izoliavimo namuose, kitoje gyvenamojoje vietoje ar savivaldybės administracijos numatytose patalpose taisyklių, patvirtintų Lietuvos Respublikos sveikatos apsaugos ministro 2020 m. kovo 12 d. įsakymu Nr. V-352 (toliau – Taisyklės), reikalavimų, vadovaujantis Lietuvos Respublikos žmonių užkrečiamųjų ligų profilaktikos ir kontrolės įstatymo 9 straipsniu, gali būti taikomas būtinasis hospitalizavimas ir (ar) būtinasis izoliavimas. 
3. Nesilaikant Lietuvos Respublikos žmonių užkrečiamųjų ligų profilaktikos ir kontrolės įstatymo ar Taisyklių reikalavimų dėl  izoliavimo, asmeniui gali būti taikoma:
3.1. administracinė atsakomybė – pagal Lietuvos Respublikos administracinių nusižengimų kodekso 45 straipsnį Lietuvos Respublikos žmonių užkrečiamųjų ligų profilaktikos ir kontrolės įstatymo pažeidimas užtraukia įspėjimą arba baudą asmenims nuo šešiasdešimt iki vieno tūkstančio penkių šimtų eurų;
3.2. baudžiamoji atsakomybė – pagal Lietuvos Respublikos baudžiamojo kodekso 277 straipsnį, priklausomai nuo padarinių. Taip pat pagal padarinius gali būti taikoma baudžiamoji atsakomybė už nusikaltimus, numatytus Lietuvos Respublikos baudžiamojo kodekso XVIII skyriuje „Nusikaltimai žmogaus sveikatai“;
3.3. civilinė atsakomybė – turtinė prievolė, atsirandanti dėl žalos, kuri nesusijusi su sutartiniais santykiais. Kiekvienas asmuo turi pareigą laikytis tokio elgesio taisyklių, kad savo veiksmais (veikimu, neveikimu) nepadarytų kitam asmeniui žalos. Žalą, padarytą asmeniui, turtui, o įstatymų numatytais atvejais – ir neturtinę žalą, privalo visiškai atlyginti atsakingas asmuo. Jeigu fizinis asmuo suluošintas ar kitaip sužalota jo sveikata, tai už žalą atsakingas asmuo privalo nukentėjusiam asmeniui atlyginti visus šio patirtus nuostolius ir neturtinę žalą;
3.4. administracinių nusižengimų teiseną pradeda, administracinių nusižengimų tyrimą atlieka ir administracinių nusižengimų protokolus surašo Nacionalinis visuomenės sveikatos centras prie Sveikatos apsaugos ministerijos, policija ar kitos įgaliotos institucijos;
3.5. dėl administracinės ar baudžiamosios atsakomybės taikymo į teisėsaugos ir kitas įgaliotas institucijas, gindamas savo ir viešąjį interesus, gali kreiptis kiekvienas suinteresuotas asmuo, turintis duomenų apie galimus šių taisyklių pažeidimus ir susirgimo išplitimo atvejus.

Aš, ________________________________________________________________________,
(įrašyti vardą ir pavardę)

patvirtinu, kad perskaičiau ir supratau pateiktą informaciją, turėjau galimybę užduoti klausimų, gavau suprantamus atsakymus į visus užduotus klausimus, 
sutinku būti izoliuotas:
Asmuo:
Teisingą atsakymą pažymėti
„X“
Teisingą atsakymą pažymėti
„X“
serga COVID-19 liga (koronaviruso infekcija)
iki teisės aktais nustatytos izoliacijos pabaigos, gavus gydančio gydytojo patvirtinimą apie izoliacijos pabaigą 

įtariamas, kad serga COVID-19 liga (koronaviruso infekcija)
kol bus gautas laboratorinio tyrimo dėl COVID-19 ligos (koronaviruso infekcijos) atsakymas

turėjo sąlytį su sergančiuoju COVID-19 liga (koronaviruso infekcija) 
14 dienų po paskutinės sąlyčio su sergančiuoju COVID-19 liga (koronaviruso infekcija) dienos. Izoliacijos terminas gali būti trumpinamas Taisyklių 84.3 papunktyje nurodytoms asmenų grupėms, ne anksčiau kaip 10 izoliavimo dieną atlikus laboratorinį tyrimą COVID-19 ligai (koronaviruso infekcijai) nustatyti ir gauvus neigiamą rezultatą.  

Grįžo / atvyko iš užsienio valstybės*

14 dienų po paskutinės grįžimo į Lietuvos Respubliką dienos. Izoliavimo terminas gali būti trumpinamas, ne anksčiau kaip 10 izoliavimo dieną atlikus SARS-Co-V2 PGR tyrimą COVID-19 ligai (koronaviruso infekcijai) nustatyti ir gavus neigiamą rezultatą (tyrimas atliekamas asmens lėšomis).



Galimos izoliavimo vietos (pasirinkti tinkamą, įrašant izoliavimo vietos adresą):
Namai ar kita gyvenamoji vieta

Paskirtoji asmens sveikatos priežiūros įstaiga

Savivaldybės administracijos numatytos patalpos


mano namai ar kita gyvenamoji vieta, kurioje būsiu izoliuotas, atitinka Taisyklių reikalavimus: ______________ (įrašyti „Taip“ / „Ne“).** 
(**žymima, kai asmuo pasirenka izoliacijai savo namus ar kitą gyvenamąją vietą)
Aš esu informuotas (-a), kad:
1.	Kompetentingos asmens sveikatos priežiūros įstaigos, visuomenės sveikatos priežiūros įstaigos, savivaldybių administracijos, Lietuvos Respublikos sveikatos apsaugos ministerija ir kitos institucijos (toliau – kompetentingos institucijos) epidemijos metu gaus ir tvarkys šiame sutikime nurodytus mano asmens duomenis.
2. Mano asmens duomenys bus tvarkomi žmonių užkrečiamųjų ligų profilaktikos ir kontrolės valdymo tikslu.
3. Su išvardytais asmens duomenimis bus atliekami šie tvarkymo veiksmai: duomenų rinkimas, stebėjimas, vertinimas ir analizavimas.
4. Asmens duomenys bus gaunami iš manęs, valstybės registrų ar informacinės sistemų, fizinių ar juridinių asmenų.
5. Asmens duomenys gali būti perduoti teismui, teisėsaugos įstaigoms ar valstybės institucijoms tiek, kiek tokį teikimą nustato teisės aktų reikalavimai.
6. Kompetentingos institucijos mano asmens duomenis tvarkys teisėtai, sąžiningai ir skaidriai, laikydamasi teisės aktų nustatytų reikalavimų, tik šiame sutikime nurodytais tikslais.
7. Duomenų tvarkymo teisinis pagrindas – Lietuvos Respublikos žmonių užkrečiamųjų ligų profilaktikos ir kontrolės įstatymas.
8. Asmens duomenys, surinkti šio sutikimo pagrindu, saugomi iki izoliavimo ir (ar) būtinojo hospitalizavimo, ir (ar) būtinojo izoliavimo termino pabaigos, bet ne ilgiau kaip 24 mėn.
Šis terminas gali būti pratęstas, jei asmens duomenys yra naudojami arba gali būti naudojami kaip įrodymai ar informacijos šaltinis ikiteisminiame ar kitokiame tyrime, civilinėje, administracinėje ar baudžiamojoje byloje arba kitais įstatymų nustatytais atvejais. Tokiu atveju asmens duomenys gali būti saugomi tiek, kiek reikalinga šiems duomenų tvarkymo tikslams, ir sunaikinami nedelsiant, kai tampa nebereikalingi.
Žinau, kad turiu šias teises: teisę prašyti, kad būtų leista susipažinti su duomenimis ir juos ištaisyti arba ištrinti, teisę apriboti duomenų tvarkymą, teisę nesutikti, kad duomenys būtų tvarkomi, taip pat teisę į duomenų perkeliamumą. Šias teises galiu įgyvendinti teisės aktų nustatyta tvarka.

Įsipareigoju laikytis Taisyklių reikalavimų.
Asmens kodas: _____________________________________;
Telefono numeris kontaktams: ___________________________________;
Adresas korespondencijai: ________________________________________________________;
______________________________  	  ______________________ 	 _____________
(vardas, pavardė)   				   (parašas)			     (data)
_________________________

Asmenų, sergančių COVID-19 liga (koronaviruso
infekcija), asmenų, įtariamų, kad serga COVID-19
liga (koronaviruso infekcija), ir asmenų, turėjusių
sąlytį, izoliavimo namuose, kitoje gyvenamojoje
vietoje ar savivaldybės administracijos
numatytose patalpose taisyklių
3 priedas

NAMUOSE AR KITOJE GYVENAMOJOJE VIETOJE IZOLIUOTO ASMENS, ĮTARIAMO, KAD SERGA COVID-19 LIGA (KORONAVIRUSO INFEKCIJA), IR ASMENS, TURĖJUSIO SĄLYTĮ, ATMINTINĖ

Informuojame, jog:
yra įtariama, kad Jūs sergate COVID-19 liga (koronaviruso infekcija). Griežtai laikydamiesi šioje atmintinėje nurodytų ligonio ar asmens, įtariamo, kad serga, izoliavimo namuose ar kitoje gyvenamojoje vietoje taisyklių, Jūs galite toliau gydytis ambulatorinėmis sąlygomis.
 Jūs 14 d. laikotarpiu turėjote sąlytį su sergančiuoju COVID-19 liga (koronaviruso infekcija) ar buvote užsienio valstybėje (turėjote sąlytį su COVID-19 ligos (koronaviruso infekcijos) sukėlėjus perduodančiais veiksniais). Siekdamas užkirsti kelią galimam infekcijos plitimui, Jūs turite likti namuose (izoliuotis), griežtai laikytis šioje atmintinėje nurodytų izoliavimo namuose ar kitoje gyvenamojoje vietoje taisyklių ir būti pasiekiamas visą izoliavimo laikotarpį telefonu ir el. paštu. 

Kas yra koronavirusas?
Koronavirusai — tai didelė grupė virusų, kurie gali sukelti įvairias kvėpavimo takų ligas. Dažniausiai koronavirusai sukelia lengvas ar net besimptomes infekcijas, tačiau gali sukelti ir sunkesnes ligas. 

Kaip perduodama ši infekcija?
Žinoma, kad COVID-19 liga (koronaviruso infekcija) gali būti perduodama žmogaus žmogui, dažniausiai artimo sąlyčio su sergančiuoju ar infekuotuoju koronavirusine infekcija metu (pvz., namų ar darbo aplinkoje, gydymo įstaigoje). 
Taip pat virusas gali būti perduodamas per kvėpavimo takų sekreto lašelius, kai asmuo kosėja, čiaudi. Yra duomenų, jog virusas gali būti perduodamas ir oraliniu-fekaliniu keliu (pvz., per nešvarias rankas). 

Kodėl reikalingas izoliavimas namuose ar kitoje gyvenamojoje vietoje?
Pagrindinis izoliavimo namuose ar kitoje gyvenamojoje vietoje tikslas – užkirsti kelią infekcijos plitimui ir naujų atvejų atsiradimui. Kol nėra efektyvių vakcinų ir vaistų, sergančių asmenų izoliavimas ir visuotinai taikomos higienos priemonės yra svarbiausi šios infekcijos kontrolės būdai. Nors žmonės dažniausiai būna užkrečiami, kai pasireiškia simptomai, įtariama, kad kai kurie žmonės gali perduoti virusą dar iki simptomų atsiradimo, todėl siekiant užkirsti kelią ligos plitimui, svarbus ir sąlytį su sergančiaisiais COVID-19 liga (koronaviruso infekcija) turėjusio asmens izoliavimas.

Jei Jūs esate įtariamas, kad sergate COVID-19 liga (koronaviruso infekcija), kiek gali užtrukti Jūsų izoliavimas?
Jeigu Jums laboratoriniais tyrimais bus patvirtinta COVID-19 liga (koronaviruso infekcija), atsižvelgiant į Jūsų sveikatos būklę Jūs būsite hospitalizuotas ar izoliuotas namuose ir Jums bus suteikta visa reikalinga informacija. Jeigu Jūsų laboratorinis tyrimas bus neigiamas, jūs turite tęsti izoliavimą tol, kol nurodys Jūsų šeimos gydytojas.


Jei turėjote sąlytį, ar tai reiškia, kad esate užsikrėtęs? 
Tai nereiškia, kad esate užsikrėtęs, tačiau šios tikimybės atmesti negalima. Kiekvienai užkrečiamajai ligai yra būdingas tam tikras inkubacinis periodas, t. y. laikotarpis nuo infekcinės ligos sukėlėjo patekimo į organizmą pradžios iki ligos simptomų atsiradimo. Dabartiniais duomenimis, COVID-19 ligos (koronaviruso infekcijos) inkubacinio periodo trukmė gali būti iki 14 d.

Koks yra izoliacijos terminas?
Siekiant laiku suteikti kvalifikuotą pagalbą ir taikyti tinkamas infekcijos kontrolės priemones, taikomas izoliavimas ir sveikatos stebėjimas:
	asmenims, įtariamiems, kad serga COVID-19 liga (koronaviruso infekcija) – kol bus gautas laboratorinio tyrimo dėl COVID-19 ligos (koronaviruso infekcijos) atsakymas;
	sąlytį su sergančiuoju COVID-19 liga (koronaviruso infekcija) turėjusiems asmenims–14 dienų nuo paskutinės sąlyčio dienos. Izoliacijos terminas gali būti trumpinamas Taisyklių 84.3 papunktyje nurodytoms asmenų grupėms, ne anksčiau kaip 10 izoliavimo dieną atlikus laboratorinį tyrimą COVID-19 ligai (koronaviruso infekcijai) nustatyti ir gavus neigiamą rezultatą;
	sąlytį turėjusiems asmenims, grįžusiems iš užsienio – 14 dienų nuo atvykimo / grįžimo į Lietuvos Respubliką dienos. Izoliavimo terminas gali būti trumpinamas, ne anksčiau kaip 10 izoliavimo dieną atlikus laboratorinį tyrimą COVID-19 ligai (koronaviruso infekcijai) nustatyti ir gavus neigiamą rezultatą.
Tam tikrų kategorijų asmenims, kuriems taikomas reikalavimas tik dėl tyrimų atlikimo, rekomenduojama izoliuotis tol, kol bus gautas neigiamas laboratorinio tyrimo dėl COVID-19 ligos (koronaviruso infekcijos) atsakymas, jeigu toks tyrimas atliekamas Lietuvoje. Tokie asmenys, 14 dienų nuo grįžimo / atvykimo į Lietuvos Respubliką turi apriboti asmenų, su kuriais bendraujama, skaičių. Dirbantiems asmenims  rekomenduojama tik nuvykti į darbą ir namus, jei nėra galimybės dirbti nuotoliniu būdu. Bendraujant su kitais asmenimis, tokie asmenys turi dėvėti nosį ir burną dengiančias apsaugos priemones (veido kaukes, respiratorius ar kitas priemones), kurios priglunda prie veido ir visiškai dengia nosį ir burną, laikytis saugaus atstumo ir kitų bendrųjų COVID-19 ligos (koronaviruso infekcijos) prevencijos priemonių.

Kokie simptomai susirgus? 
COVID-19 ligos (koronaviruso infekcijos) klinikiniai požymiai: 
Karščiavimas
Kosulys
Pasunkėjęs kvėpavimas 
Skonio ir kvapo netekimas

Jei turėjote sąlytį su sergančiuoju COVID-19 liga (koronaviruso infekcija) ar atvykote / grįžote iš užsienio valstybės ir izoliavimo laikotarpiu pasireiškė bent vienas iš šių požymių, nedelsdami skambinkite į Karštąją koronaviruso liniją telefono numeriu 1808, pateikite susirgimo aplinkybes (būtina nurodyti, kad 14 dienų laikotarpiu turėjote sąlytį su sergančiuoju COVID-19 liga (koronaviruso infekcija) ar buvote užsienyje) ir vykdykite medikų rekomendacijas.

Kaip elgtis praėjus 14 d. laikotarpiui? 
Jei per 14 d. nuo paskutinės sąlyčio / grįžimo iš užsienio valstybės dienos neatsiranda simptomų, Jūs nebelaikomas turinčiu susirgimo riziką ir galite grįžti į įprastą gyvenimo režimą.

izoliavimo namuose ar kitoje gyvenamojoje vietoje PRINCIPAI

● Nepalikite izoliavimo vietos, išskyrus nurodytus atvejus. Į izoliavimo vietą ar iš jos, jei reikalinga atlikti tyrimus ar kitais numatytais atvejais, draudžiama vykti viešuoju transportu.
Asmenys grįžę / atvykę iš šalių, iš kurių atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), gali palikti izoliavimo vietą  nustatytais atvejais tik gavę NVSC leidimą.
● Asmuo, atvykęs / grįžęs iš užsienio valstybės, išskyrus asmenis grįžusius / atvykusius iš šalių, iš kurių atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), gali išeiti pasivaikščioti į lauką nutolstant ne toliau kaip 1 km nuo izoliavimo vietos ir dėvint nosį ir burną dengiančias apsaugos priemones (veido kaukes, respiratorius ar kitas priemones), kurios priglunda prie veido ir visiškai dengia nosį ir burną. Draudžiama lankytis žmonių susibūrimo vietose (renginiuose, parduotuvėse, muziejuose, viešo maitinimo vietose ir pan.). Jei su asmeniu susisiekia pareigūnai, atliekantys izoliuotų asmenų tikrinimą dėl izoliavimo reikalavimų laikymosi, asmuo privalo grįžti į izoliavimo vietą.
● Salytį su sergančiuoju COVID-19 liga (koronaviruso infekcija) turėję asmenys, kurie neturi ūmiai virusinei kvėpavimo takų infekcijai būdingų požymių ir neturi galimybės perduoti kitiems asmenims gyvūnų augintinių priežiūros, gali išeiti su gyvūnu augintiniu į lauką ne ilgiau kaip 15 min. visą laiką dėvint nosį ir burną dengiančias apsaugos priemones (veido kaukes, respiratorius ar kitas priemones), kurios priglunda prie veido ir visiškai dengia nosį ir burną, ir vengiant bet kokio kontakto su kitais asmenimis. Draudžiama lankytis žmonių susibūrimo vietose (renginiuose, parduotuvėse, muziejuose, viešo maitinimo vietose ir pan.). Jei su asmeniu susisiekia pareigūnai, atliekantys izoliuotų asmenų tikrinimą dėl izoliavimo reikalavimų laikymosi, asmuo privalo nedelsiant grįžti į izoliavimo vietą.
●  Palikykite reguliarų ryšį su sveikatos priežiūros specialistu, kuris šiuo metu rūpinasi Jumis. 
● Visą izoliavimo laiką nepriimkite svečių / lankytojų.
● Maistu ir kitomis būtinomis priemonėmis pasirūpinkite nuotoliniu būdu – paprašykite draugų arba giminaičių ar kreipkitės į būtinų priemonių ar maisto produktų pristatymo paslaugas teikiančias įmones, nesant tokios galimybės, šias paslaugas turėtų suteikti savivaldybės administracija.
● Jeigu reikia pratęsti vaistų receptą, kreipkitės į savo šeimos gydytoją nuotoliniu būdu.
● Jei buvote suplanavęs vizitus pas gydytojus specialistus, odontologą, kuriuos galite nukelti vėlesniam laikui, pakeiskite vizito datą į vėlesnę.
●	Kasdien matuokitės kūno temperatūrą ir stebėkite savo būklę dėl pasunkėjusio kvėpavimo*. Pablogėjus sveikatos būklei, kreipkitės į Karštąją koronaviruso liniją telefono numeriu 1808.
* Dažnai dusulys būna psichologinės kilmės. Svarbu įvertinti, ar esant ramybės būsenos išlieka padažnėjęs kvėpavimas (daugiau nei 20 k/min) ar oro trūkumo pojūtis.

izoliavimo namuose ar kitoje gyvenamojoje vietoje sąlygos

Būtinosios izoliavimo namuose ar kitose gyvenamosiose patalpose sąlygos:
	 asmuo, įtariamas, kad serga, turi būti izoliuotas atskirame bute / name, gerai izoliuotame kitame individualaus buto / namo aukšte su atskiru sanitariniu mazgu arba gerai vėdinamame kambaryje (t. y. su atidaromais langais ir sandariai uždaromomis durimis). Kartu gali gyventi tie šeimos nariai, kurie atsiradus ūmios kvėpavimo takų infekcijos požymiams jau gyveno kartu, tačiau sveiki asmenys turi gyventi kitame gerai vėdinamame kambaryje;
	sąlytį su sergančiuoju COVID-19 liga (koronaviruso infekcija) turėjęs asmuo ar sąlytį turėjęs asmuo, grįžęs iš užsienio valstybės, turi būti izoliuotas atskirame bute / name, gerai izoliuotame kitame individualaus buto / namo aukšte su atskiru sanitariniu mazgu. Jei nėra galimybės užtikrintų šių sąlygų, sąlytį turėjęs asmuo gali būti izoliuotas atskirame gerai vėdinamame kambaryje (t. y. su atidaromais langais ir sandariai uždaromomis durimis):
o	sąlyčio neturėję asmenys gali gyventi kartu su sąlytį su sergančiuoju COVID-19 liga (koronaviruso infekcija) turėjusiu asmeniu, jeigu šie sutinka gyventi kartu. Tokiu atveju sąlytį su sergančiuoju turėję ir sąlyčio neturėję asmenys turi gyventi atskiruose gerai vėdinamuose kambariuose, apriboti judėjimą namuose ir sumažinti dalijimąsi bendra erdve;
o	sąlytį turėję asmenys, grįžę iš užsienio valstybės, gali gyventi tame pačiame name / bute su nekeliavusiais šeimos nariais ar kitais asmenimis, jeigu šie sutinka gyventi kartu. Tokiu atveju, keliavę ir nekeliavę asmenys turi gyventi atskiruose gerai vėdinamuose kambariuose, apriboti judėjimą namuose ir sumažinti dalijimąsi bendra erdve.
o	Išimtiniais atvejais suderinus su NVSC, sąlytį su sergančiuoju COVID-19 liga (koronaviruso infekcija) turintys asmenys, gyvenę kartu su ligoniu iki COVID-19 ligos (koronaviruso infekcijos) diagnozės nustatymo, gali gyventi tame pačiame bute / name su ligoniu, jeigu ligonis ar kartu gyvenę asmenys atsisako izoliuotis kitoje gyvenamojoje vietoje ir sutinka gyventi kartu. Tokiu atveju sąlytį turintys asmenys ir ligonis:
	turi būti izoliuoti atskiruose gerai vėdinamuose kambariuose;
	turi apriboti judėjimą namuose ir sumažinti dalijimąsi bendra erdve, įsitikinti, kad bendros erdvės (pvz., virtuvė, vonios kambarys) yra gerai vėdinamos (pvz., laikyti langus atidarytus);
	rekomenduojama apriboti ligonį slaugančių asmenų skaičių. Geriausia, kad ligoniu rūpintųsi geros sveikatos ir neturintys lėtinių ligų asmenys;
	ligoniui, jei yra galimybė, rekomenduojama naudotis atskiru sanitariniu mazgu;
	ligonis turi valgyti savo kambaryje;
	kartu su ligoniu gyvenantys šeimos nariai yra sąlytį turėję asmenys, kuriems privaloma izoliuotis 14 dienų po paskutinės sąlyčio dienos.

Sąlytį turėjęs asmuo, grįžęs / atvykęs iš šalies, iš kurios atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu):
	turi būti izoliuotas atskirame bute / name, gerai izoliuotame kitame individualaus buto / namo aukšte / atskirame izoliuotame kambaryje su atskiru sanitariniu mazgu;
	tose pačiose patalpose gali izoliuotis kartu iš šalies, iš kurios atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), grįžę / atvykę asmenys;
	kartu su izoliuotu asmeniu negali gyventi kartu nekeliavę šeimos nariai ar kiti asmenys. Jeigu izoliuojamasi kartu su nekeliavusiais asmenimis, kartu gyvenantys asmenys turi izoliuotis tam pačiam laikotarpiui kaip ir iš šalies, iš kurios atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), grįžę / atvykę asmenys. Kartu gyvenantiems nekeliavusiems asmenims tokiu atveju nedarbingumo pažymėjimas nėra išduodamas ir išmoka nėra skiriama;
	izoliacijos laikotarpiu negalima fiziškai susitikti su kitais asmenimis, išskyrus nurodytais atvejais, kai gaunamas NVSC leidimas.

Būtina užtikrinti šiuos aplinkos ir asmens higienos reikalavimus:
1.	Buitines atliekas meskite į šiukšliadėžę, į kurią įdėtas skysčiams nepralaidus maišas.
2.	Drabužius skalbkite įprastinėmis skalbimo priemonėmis 60–90 °C temperatūroje.
3.	Indus plaukite karštu vandeniu ir įprastiniais plovikliais arba naudokitės indaplove.
4.	Dažnai plaukite rankas su muilu ir vandeniu. Nesant galimybės nusiplauti rankų, gali būti naudojamos alkoholinės rankų dezinfekavimo priemonės. Rankas būtina plauti prieš ir po maisto ruošos, prieš valgant, pasinaudojus tualetu ir kai rankos yra akivaizdžiai  nešvarios. 
5.	Nusiplovę rankas su muilu ir vandeniu, jas nusausinkite vienkartiniais popieriniais rankšluosčiais.
6.	Jeigu Jums įtariama COVID-19 liga (koronaviruso infekcija), siekiant sulaikyti kvėpavimo takų išskyras, rekomenduojama apsirūpinti medicininėmis kaukėmis. Jas reikėtų dėvėti kiek įmanoma dažniau, ypač jei tenka bendrauti su kitais asmenimis (pasiimant maistą, atvykus sveikatos priežiūros specialistui ar pan.). Jei negalite toleruoti medicininės kaukės, turite laikytis kosėjimo-čiaudėjimo etiketo – užsidengti savo burną ir nosį servetėle, kai kosėjate ar čiaudite, ir išmesti panaudotą servetėlę į šiukšliadėžę. Jei servetėlės neturite, tai kosėdami ar čiaudėdami uždenkite burną alkūne, o ne delnu. 
7.	Jei esate sąlytį su sergančiuoju turėjęs asmuo ar grįžote iš užsienio valstybės, nėra būtinybės patalpose dėvėti medicininės kaukės, jei nejaučiate ligos simptomų. Medicininę kaukę užsidėkite tuo atveju, jei pasireiškė kvėpavimo takų infekcijos simptomai, pvz., kosulys, čiaudulys, ir jūs turite vykti greitosios medicinos pagalbos automobiliu į ligoninę. 
8.	Ne mažiau kaip 2–3 kartus per dieną vėdinkite patalpas (10 min. plačiai atverkite langus arba keletą minučių patalpose padarykite skersvėjį).
9.	Naudokite atskirą patalynę, valgymo įrankius ir kt. Juos plaukite muilu ir vandeniu.  
10.	Kasdien valykite ir dezinfekuokite dažnai naudojamus paviršius kambaryje, pvz., naktinius stalelius, lovų rėmus ir kitus miegamojo baldus. Valykite įprastu muilu ar valikliais.
11.	Valykite ir dezinfekuokite vonios kambario ir tualeto paviršius mažiausiai kartą per dieną. 
12. Jeigu kartu gyvena kiti asmenys:
12.1. bendraujant dėvėkite medicinines kaukes, uždengiančias burną ir nosį, išlaikykite saugų (ne mažiau 2 metrų) atstumą ir kaip įmanoma labiau trumpinkite kontakto laiką;
12.2. būnant bendrose erdvėse tiek ligonis, tiek kartu gyvenantys asmenys turi dėvėti medicinines kaukes, uždengiančias burną ir nosį. Kaukės negalima liesti naudojimo metu. Jei kaukė sušlapo ar tapo suteršta sekretais, ji turi būti nedelsiant pakeista nauja. Kaukę nuimti, neliečiant priekinio paviršiaus. Išmesti kaukę reikia iškart po naudojimo ir atlikti rankų higieną;
12.3. naudokite atskirą patalynę, valgymo įrankius ir kt.;
12.4. valykite ir dezinfekuokite dažnai liečiamus vonios kambario ir tualeto paviršius kiekvieną kartą jais pasinaudojus.
______________________

Asmenų, sergančių COVID-19 liga (koronaviruso
infekcija), asmenų, įtariamų, kad serga COVID-19
liga (koronaviruso infekcija), ir asmenų, turėjusių
sąlytį, izoliavimo namuose, kitoje gyvenamojoje
vietoje ar savivaldybės administracijos
numatytose patalpose taisyklių
4 priedas

SAVIVALDYBĖS ADMINISTRACIJOS NUMATYTOSE PATALPOSE IZOLIUOTO ASMENS, TURĖJUSIO SĄLYTĮ, ATMINTINĖ

Kadangi Jūs būsite izoliuotas savivaldybės administracijos numatytose patalpose, Jūs turite griežtai laikytis šioje atmintinėje nurodytų izoliavimo taisyklių ir būti pasiekiamas visą izoliavimo laikotarpį telefonu ir el. paštu. 

Kas yra koronavirusas?
Koronavirusai – didelė grupė virusų, kurie gali sukelti įvairias kvėpavimo takų ligas. Dažniausiai koronavirusai sukelia lengvas ar besimptomes infekcijas, tačiau galima sirgti ir sunkiai. 

Kaip perduodama ši infekcija?
Žinoma, kad COVID-19 liga (koronaviruso infekcija) gali būti perduodama žmogaus žmogui, dažniausiai sąlyčio su sergančiuoju ar infekuotuoju COVID-19 liga (koronaviruso infekcija) metu (pvz., namų ar darbo aplinkoje, gydymo įstaigoje). Žinoma, kad virusas gali būti perduodamas per kvėpavimo takų sekreto lašelius, kai asmuo kosėja, čiaudi. Yra duomenų, jog virusas gali būti perduodamas ir oraliniu-fekaliniu keliu (pvz., per nešvarias rankas). 

Kodėl reikalingas izoliavimas namuose ar kitoje gyvenamojoje vietoje?
Pagrindinis izoliavimo tikslas – užkirsti kelią infekcijos plitimui ir naujų atvejų atsiradimui. Kol nėra efektyvių vakcinų ir vaistų, sergančių asmenų izoliavimas ir visuotinai taikomos higienos priemonės yra svarbiausi šios infekcijos kontrolės būdai. Nors žmonės dažniausiai būna užkrečiami, kai pasireiškia simptomai, įtariama, kad kai kurie žmonės gali perduoti virusą dar iki simptomų atsiradimo, todėl siekiant užkirsti kelią ligos plitimui, svarbus ir sąlytį su sergančiaisiais COVID-19 liga (koronaviruso infekcija) turėjusio asmens izoliavimas.

Ar tai reiškia, kad esate užsikrėtęs? 
Tai nereiškia, kad esate užsikrėtęs, tačiau šios tikimybės atmesti negalima. Kiekvienai užkrečiamajai ligai yra būdingas tam tikras inkubacinis periodas, t. y. laikotarpis nuo infekcinės ligos sukėlėjo patekimo į organizmą pradžios iki ligos simptomų atsiradimo. Dabartiniais duomenimis, COVID-19 ligos (koronaviruso infekcijos) inkubacinio periodo trukmė gali būti iki 14 d. 

Koks yra izoliacijos terminas?
Siekiant laiku suteikti kvalifikuotą pagalbą ir taikyti tinkamas infekcijos kontrolės priemones, taikomas izoliavimas ir sveikatos stebėjimas:
	sąlytį su sergančiuoju turėjusiems asmenims – 14 dienų nuo paskutinės sąlyčio su sergančiuoju COVID liga (koronaviruso infekcija) dienos. Izoliacijos terminas gali būti trumpinamas Taisyklių 84.3 papunktyje nurodytoms asmenų grupėms, ne anksčiau kaip 10 izoliavimo dieną atlikus laboratorinį tyrimą COVID-19 ligai (koronaviruso infekcijai) nustatyti ir gavus neigiamą rezultatą;
	sąlytį turėjusiems asmenims, grįžusiems iš užsienio – 14 dienų nuo atvykimo / grįžimo į Lietuvos Respubliką dienos. Izoliavimo terminas gali būti trumpinamas, ne anksčiau kaip 10  izoliavimo dieną atlikus laboratorinį tyrimą COVID-19 ligai (koronaviruso infekcijai) nustatyti ir gavus neigiamą rezultatą.
Tam tikrų kategorijų asmenims, kuriems taikomas reikalavimas tik dėl tyrimų atlikimo, rekomenduojama izoliuotis tol, kol bus gautas neigiamas laboratorinio tyrimo dėl COVID-19 ligos (koronaviruso infekcijos) atsakymas, jeigu toks tyrimas atliekamas Lietuvoje. Tokies asmenys 14 dienų nuo grįžimo / atvykimo į Lietuvos Respubliką turi apriboti asmenų, su kuriais bendraujama, skaičių. Dirbantiems asmenims rekomenduojama tik nuvykti į darbą ir namus, jei nėra galimybės dirbti nuotoliniu būdu. Bendraujant su kitais asmenimis, tokie asmenys turi dėvėti nosį ir burną dengiančias apsaugos priemones (veido kaukes, respiratorius ar kitas priemones), kurios priglunda prie veido ir visiškai dengia nosį ir burną, laikytis saugaus atstumo ir kitų bendrųjų COVID-19 ligos (koronaviruso infekcijos) prevencijos priemonių.

Kokie simptomai susirgus? 
COVID-19 ligos (koronaviruso infekcijos) klinikiniai požymiai: karščiavimas, kosulys, pasunkėjęs kvėpavimas, skonio ir kvapo netekimas. Jei bent vienas iš šių požymių pasireiškė per 14 dienų, nedelsdami skambinkite į Karštąją koronaviruso liniją telefono numeriu 1808, pateikite susirgimo aplinkybes (būtina nurodyti, kad 14 dienų laikotarpiu buvote užsienyje) ir vykdykite medikų rekomendacijas. Jei per 14 d. nuo paskutinės sąlyčio / grįžimo į Lietuvą dienos neatsiranda simptomų, Jūs nebelaikomas turinčiu susirgimo riziką ir galite grįžti į įprastą gyvenimo režimą.

izoliavimo PRINCIPAI

●	Nepalikite izoliavimo vietos be sveikatos priežiūros specialisto leidimo. Į izoliavimo vietą ar iš jos, jei reikalinga atlikti tyrimus ar kitais atvejais, kai gautas sveikatos priežiūros specialisto leidimas, draudžiama vykti viešuoju transportu.
Asmenys grįžę / atvykę iš šalių, iš kurių atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), gali palikti izoliavimo vietą  nustatytais atvejais tik gavę NVSC leidimą.
●  Asmuo, atvykęs / grįžęs iš užsienio valstybės (iškyrus iš šalies, iš kurios atvykus taikomos sustiprintos užkrečiamųjų ligų kontrolės priemonės (vadovaujantis Paveiktų šalių sąrašu), grįžusius / atvykusius asmenis) gali išeiti pasivaikščioti į lauką nutolstant ne toliau kaip 1 km nuo izoliavimo vietos ir dėvint nosį ir burną dengiančias apsaugos priemones (veido kaukes, respiratorius ar kitas priemones), kurios priglunda prie veido ir visiškai dengia nosį ir burną. Draudžiama lankytis žmonių susibūrimo vietose (renginiuose, parduotuvėse, muziejuose, viešo maitinimo vietose ir pan.). Jei su asmeniu susisiekia pareigūnai, atliekantys izoliuotų asmenų tikrinimą dėl izoliavimo reikalavimų laikymosi, asmuo privalo grįžti į izoliavimo vietą.
●	Visą izoliavimo laiką nepriimkite svečių / lankytojų.
●	Nesilankykite pastato bendrose patalpose, pvz., poilsio patalpose, treniruoklių salėje, kt. 
●	Venkite tiesioginio sąlyčio (tiesioginio fizinio kontakto, buvimo mažesniu nei 2 metrai atstumu ilgiau nei 15 min.) su kitais asmenimis. Perduodant maistą ar kitais atvejais, kai sąlytis neišvengiamas, rekomenduojama būti su medicinine kauke ir turi būti laikomasi bent 2 metrų atstumo, bendraujama trumpiau nei 15 min.
●	Maistu ir kitomis būtinomis priemonėmis jus aprūpins savivaldybės administracija.
●	Laikykitės sveikatos priežiūros specialisto nurodymų ir patalpų, kuriose esate izoliuotas, nustatytų vidaus tvarkos taisyklių.
●	Jeigu reikia pratęsti vaistų receptą, kreipkitės į savo šeimos gydytoją nuotoliniu būdu.
●	Kasdien matuokitės kūno temperatūrą ir stebėkite savo sveikatą, praneškite Jums skambinančiam visuomenės sveikatos specialistui apie atsiradusius sveikatos pokyčius (atsiradus kosuliui, dusuliui, apsunkintam kvėpavimui, skonio ir kvapo netekimui*). Atsiradus ūmios kvėpavimo takų infekcijos simptomams, kreipkitės į Karštąją koronaviruso liniją telefono numeriu 1808.
* Dažnai dusulys būna psichologinės kilmės. Svarbu įvertinti, ar esant ramybės būsenos išlieka padažnėjęs kvėpavimas (daugiau nei 20 k/min) ar oro trūkumo pojūtis. 

izoliavimo sąlygos

Būtina užtikrinti šiuos aplinkos ir asmens higienos reikalavimus:
1.	Nėra būtinybės patalpose dėvėti medicininės kaukės, jei nejaučiate ligos simptomų. Medicininę kaukę užsidėkite tuo atveju, jei pasireiškė kvėpavimo takų infekcijos simptomai, pvz., kosulys, čiaudulys, ir jūs turite vykti greitosios medicinos pagalbos automobiliu į ligoninę. 
2.	Plaukite rankas su muilu ir vandeniu. Nesant galimybės rankų nusiplauti, gali būti naudojamos alkoholinės rankų dezinfekavimo priemonės (rankų alkoholiniai antiseptikai). Rankas būtina plauti prieš maisto ruošą ir po jos, prieš valgant, pasinaudojus tualetu ir kai rankos yra akivaizdžiai nešvarios.
3.	Laikykitės kosėjimo-čiaudėjimo etiketo – užsidenkite burną ir nosį servetėle, kai kosėjate ar čiaudite, ir išmeskite panaudotą servetėlę į šiukšliadėžę. Jei servetėlės neturite, tai kosėdami ar čiaudėdami uždenkite burną alkūne, o ne delnu. 
4.	Ne mažiau, kaip 2–3 kartus per dieną vėdinkite patalpas (10 min. plačiai atverkite langus arba keletą minučių padarykite patalpose skersvėjį). 
5.	Kasdien valykite dažnai naudojamus paviršius kambaryje, kuriame esate izoliuotas, pvz., naktinius stalelius, lovų rėmus ir kitus miegamojo baldus. Valykite įprastu muilu ar įprastiniais valikliais.
6.	Indus plaukite karštu vandeniu ir įprastiniais plovikliais arba naudokitės indaplove.
________________________
