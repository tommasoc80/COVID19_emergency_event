

LIETUVOS RESPUBLIKOS SVEIKATOS APSAUGOS MINISTRAS

ĮSAKYMAS
Dėl LIETUVOS RESPUBLIKOS SVEIKATOS APSAUGOS MINISTRO 2020 M. KOVO 12 D. ĮSAKYMO NR. V-352 „DĖL ASMENŲ, SERGANČIŲ COVID-19 LIGA (KORONAVIRUSO INFEKCIJA), ASMENŲ, ĮTARIAMŲ, KAD SERGA COVID-19 LIGA (KORONAVIRUSO INFEKCIJA), IR ASMENŲ, TURĖJUSIŲ SĄLYTĮ, IZOLIAVIMO NAMUOSE, KITOJE GYVENAMOJOJE VIETOJE AR SAVIVALDYBĖS ADMINISTRACIJOS NUMATYTOSE PATALPOSE TAISYKLIŲ patvirtinimo“ PAKEITIMO

2020 m. gegužės 29 d. Nr. V-1335
Vilnius


1. P a k e i č i u Asmenų, sergančių COVID-19 liga (koronaviruso infekcija), asmenų, įtariamų, kad serga COVID-19 liga (koronaviruso infekcija), ir asmenų, turėjusių sąlytį, izoliavimo namuose, kitoje gyvenamojoje vietoje ar savivaldybės administracijos numatytose patalpose taisykles, patvirtintas Lietuvos Respublikos sveikatos apsaugos ministro 2020 m. kovo 12 d. įsakymu Nr. V-352 „Dėl Asmenų, sergančių COVID-19 liga (koronaviruso infekcija), asmenų, įtariamų, kad serga COVID-19 liga (koronaviruso infekcija), ir asmenų, turėjusių sąlytį, izoliavimo namuose, kitoje gyvenamojoje vietoje ar savivaldybės administracijos numatytose patalpose taisyklių patvirtinimo“, ir jas išdėstau nauja redakcija (pridedama).
2. N u s t a t a u, kad šis įsakymas įsigalioja 2020 m. birželio 1 d.



Sveikatos apsaugos ministras 	 Aurelijus Veryga

PATVIRTINTA
Lietuvos Respublikos sveikatos apsaugos
ministro 2020 m. kovo 12 d. įsakymu Nr. V-352
(Lietuvos Respublikos sveikatos apsaugos
ministro 2020 m. gegužės 29  d. įsakymo
Nr. V-1335 redakcija)

ASMENŲ, SERGANČIŲ COVID-19 LIGA (KORONAVIRUSO INFEKCIJA), ASMENŲ, ĮTARIAMŲ, KAD SERGA COVID-19 LIGA (KORONAVIRUSO INFEKCIJA), IR ASMENŲ, TURĖJUSIŲ SĄLYTĮ, IZOLIAVIMO NAMUOSE, KITOJE GYVENAMOJOjE VIETOJE AR savivaldybės administracijos NUMATYTOSE patalpose TAISYKLĖS

I skyrius
bendrosios nuostatos

1. Asmenų, sergančių COVID-19 liga (koronaviruso infekcija), asmenų, įtariamų, kad serga COVID-19 liga (koronaviruso infekcija), ir asmenų, turėjusių sąlytį, izoliavimo namuose, kitoje gyvenamojoje vietoje ar savivaldybės administracijos numatytose patalpose taisyklės (toliau – Taisyklės) nustato asmenų, kuriems patvirtinta COVID-19 ligos (koronaviruso infekcijos) lengva forma ir kurių sveikatos būklė leidžia juos gydyti ambulatoriškai (toliau – ligonis), asmenų, įtariamų, kad serga COVID-19 liga (koronaviruso infekcija) (toliau – asmuo, įtariamas, kad serga), ir asmenų, turėjusių sąlytį su sergančiuoju COVID-19 liga (koronaviruso infekcija), ar grįžusių ar atvykusių (toliau – grįžusių) iš užsienio valstybių, išskyrus Lietuvos Respublikos Vyriausybės 2020 m. kovo 14 d. nutarimo Nr. 207 „Dėl karantino Lietuvos Respublikos teritorijoje paskelbimo“ 4.1.5 papunktyje nurodytas išimtis (toliau – sąlytį turėjęs asmuo), izoliavimo namuose, kitoje gyvenamojoje vietoje ar savivaldybės administracijos numatytose patalpose tvarką, asmens sveikatos priežiūros įstaigų veiksmus išrašant ligonį ar asmenį, įtariamą, kad serga, iš stacionarinės asmens sveikatos priežiūros įstaigos ir stebint jo būklę, Nacionalinio visuomenės sveikatos centro prie Sveikatos apsaugos ministerijos (toliau – NVSC) veiksmus, nustačius sąlytį turėjusius asmenis, izoliuotų asmenų atsakomybę bei jų asmens duomenų tvarkymo sąlygas ir tvarką. 
2. Taisyklės yra privalomos:
2.1. asmens sveikatos priežiūros įstaigoms, kuriose tiriamas, stebimas ar gydomas ligonis ar asmuo, įtariamas, kad serga, ar sąlytį turėjęs asmuo;
2.2. pirmines ambulatorines asmens sveikatos priežiūros šeimos medicinos paslaugas teikiančioms įstaigoms, prie kurių ligonis ar asmuo, įtariamas, kad serga, ar  sąlytį turėjęs asmuo yra prisirašęs;
2.3. NVSC;
2.4. ligoniams, asmenims, įtariamiems, kad serga, ir sąlytį turėjusiems asmenims.
3. Ligonis, asmuo, įtariamas, kad serga, ar sąlytį turėjęs asmuo laikomi sergančiais ar galimai sergančiais liga, įrašyta į Pavojingų ir ypač pavojingų ligų sąrašą, patvirtintą Lietuvos Respublikos sveikatos apsaugos ministro 2002 m. birželio 13 d. įsakymu Nr. 278 „Dėl Pavojingų ir ypač pavojingų užkrečiamųjų ligų, dėl kurių ligoniai, asmenys, įtariami, kad serga pavojingomis ar ypač pavojingomis užkrečiamosiomis ligomis, asmenys, turėję sąlytį, ar šių ligų sukėlėjų nešiotojai turi būti hospitalizuojami, izoliuojami, tiriami ir (ar) gydomi privalomai, sąrašo patvirtinimo“, todėl privalo laikytis Lietuvos Respublikos žmonių užkrečiamųjų ligų profilaktikos ir kontrolės įstatymo ir šių Taisyklių nuostatų.
4. Taisyklėse vartojamos sąvokos „asmuo, įtariamas, kad serga“, „sąlytį turėjęs asmuo“, „izoliavimas“ suprantamos taip, kaip nurodytos Lietuvos Respublikos žmonių užkrečiamųjų ligų profilaktikos ir kontrolės įstatyme bei pagal kriterijus, nurodytus Sveikatos apsaugos ministerijos interneto svetainėje adresu http://sam.lrv.lt/lt/news/koronavirusas/informacija-sveikatos-prieziuros-specialistams.

II skyrius
Sveikatos priežiūros įstaigų pareigos 

5. Asmens sveikatos priežiūros įstaigos (toliau – ASPĮ), kuriose tiriamas, stebimas ar gydomas ligonis ar asmuo, įtariamas, kad serga ar sąlytį turėjęs asmuo:
5.1. stacionarinės ASPĮ specialistai prieš paleisdami iš stacionarinės ASPĮ ligonį, asmenį, įtariamą, kad serga, ar asmenį, turėjusį sąlytį, arba mobilūs punktai bei karščiavimo klinikos, kai imamas tepinėlis dėl COVID-19 ligos (koronaviruso infekcija) nustatymo asmenims, įtariamiems, kad serga, ar sąlytį turėjusiems asmenims, informuoja tokį asmenį apie Taisyklėse nustatytą izoliavimo namuose, kitoje gyvenamojoje vietoje ar paskirtoje asmens sveikatos priežiūros įstaigoje ar savivaldybės administracijos numatytose patalpose tvarką, įteikia pasirašyti (jei iki šiol asmuo nebuvo pasirašęs) sutikimo būti izoliuotam formą ir atitinkamą atmintinę:
5.1.1. ligoniui įteikiamas pasirašyti sutikimas būti izoliuotam parengtas pagal Taisyklių 1 priede pateiktą formą ir Namuose ar kitoje gyvenamojoje vietoje izoliuoto asmens, sergančio COVID-19 liga (koronaviruso infekcija), atmintinė (Taisyklių 2 priedas). Prieš išrašydama stacionarizuotą ligonį iš stacionarinės ASPĮ gydytis ambulatoriškai, ASPĮ susisiekia su NVSC dėl ligonio izoliavimo vietos įvertinimo ir nustatymo; 
5.1.2. asmeniui, įtariamam, kad serga, ar sąlytį su sergančiu COVID-19 liga (koronaviruso infekcija) turėjusiam asmeniui ar sąlytį turėjusiam asmeniui, grįžusiam iš užsienio valstybės, kurio izoliavimo vieta namuose ar kitoje gyvenamojoje aplinkoje atitinka Taisyklių reikalavimus, įteikiamas pasirašyti sutikimas būti izoliuotam, parengtas pagal Taisyklių 1 priede pateiktą formą, ir Namuose ar kitoje gyvenamojoje vietoje izoliuoto asmens, įtariamo, kad serga COVID-19 liga (koronaviruso infekcija), ir asmens, turėjusio sąlytį,  atmintinė (Taisyklių 3 priedas); 
5.1.3. sąlytį su sergančiuoju COVID-19 liga (koronaviruso infekcija) turėjusiam asmeniui ar sąlytį turėjusiam asmeniui, grįžusiam iš užsienio valstybės, kurio izoliavimo vieta namuose ar kitoje gyvenamojoje aplinkoje neatitinka Taisyklių reikalavimų, įteikiamas pasirašyti sutikimas būti izoliuotam, parengtas pagal Taisyklių 1 priede pateiktą formą, ir Savivaldybės administracijos numatytose patalpose izoliuoto asmens, turėjusio sąlytį atmintinė (Taisyklių 4 priedas); 
5.2. apie ligonio ar asmens, įtariamo, kad serga, ar sąlytį turėjusio asmens pasirašytą sutikimą būti izoliuotam namuose, parengtą pagal Taisyklių 1 priede pateiktą formą, pažymi Elektroninės sveikatos paslaugų ir bendradarbiavimo infrastruktūros informacinėje sistemoje (toliau – ESPBI IS) ir (ar) asmens sveikatos priežiūros įstaigos informacinėje sistemoje  asmens medicinos dokumentų formoje E003/a „Stacionaro epikrizė“ arba formoje E025 „Ambulatorinio apsilankymo aprašymas“ (toliau – forma E025);
5.3. sprendimai dėl ligonio izoliavimo paskirtoje asmens sveikatos priežiūros įstaigoje priimami ir informacija apie tokius ligonius perduodama atitinkamoms institucijoms, vadovaujantis specialiais ligonių izoliavimo ir transportavimo klausimus reglamentuojančiais teisės aktais;
5.4. asmeniui, turėjusiam sąlytį su sergančiuoju COVID-19 liga (koronaviruso infekcija), sutikime būti izoliuotam parengtame pagal Taisyklių 1 priede pateiktą formą, nurodžius, kad jo namai ar kita gyvenamoji vieta neatitinka Taisyklių reikalavimų, apie tokį asmenį informuoja savivaldybės administraciją jos nurodytais kontaktais.
6. Pirmines ambulatorines asmens sveikatos priežiūros šeimos medicinos paslaugas teikianti įstaiga, prie kurios yra prisirašęs ligonis, asmuo įtariamas, kad serga, ar sąlytį turėjęs asmuo, privalo:
6.1. susisiekti su ambulatoriškai gydomu ligoniu ir įvertinti jo gyvenamosios vietos sąlygas, atsižvelgiant į Taisyklių reikalavimus. Jei jos neatitinka reikalavimų, kreiptis į savivaldybės administraciją ir raštu informuoti NVSC (nurodant adresą, kuriame bus izoliuojamas pacientas ir izoliacijos trukmę);
6.2. nuotoliniu būdu pagal nustatytą tvarką palaikyti reguliarų ryšį su ligoniu, asmeniu, įtariamu, kad serga, ar sąlytį turėjusiu asmeniu,  izoliuotu namuose, kitoje gyvenamojoje vietoje ar savivaldybės administracijos numatytose patalpose, ir stebėti dėl lėtinių neinfekcinių ligų ir prireikus nuotoliniu būdu koreguoti gydymą;
6.3. šeimos gydytojo komandos nariui nuotoliniu būdu nustačius, kad ligoniui, asmeniui, įtariamam, kad serga, ar sąlytį turėjusiam asmeniui dėl sveikatos būklės būtina hospitalizacija, skambinti į Bendrąjį pagalbos centrą telefono numeriu 112;
6.4. sužinojusi, kad ligonis ar asmuo, įtariamas, kad serga, ar sąlytį turėjęs asmuo pažeidė Taisykles, privalo apie pažeidimą ar atsisakymą laikytis Taisyklių įrašyti į asmens medicinos dokumentų formą E025 ESPBI IS ar (ir) asmens sveikatos priežiūros įstaigos informacinėje sistemoje ir nedelsdama informuoti NVSC bei atitinkamos savivaldybės gydytoją teisės aktų nustatyta tvarka;
6.5. informaciją apie ligoniui ar asmeniui, įtariamam, kad serga, ar sąlytį turėjusiam asmeniui suteiktas paslaugas įrašyti į asmens medicinos dokumentų formą E025 ESPBI IS ar (ir) asmens sveikatos priežiūros įstaigos informacinėje sistemoje;
6.6. išduodama elektroninį nedarbingumo ar nėštumo ir gimdymo atostogų pažymėjimą, ligonį ar asmenį, įtariamą, kad serga, ar sąlytį turėjusį asmenį nuotoliniu būdu supažindinti su Taisyklėmis.
7. NVSC specialistas, nustatęs sąlytį turėjusį asmenį:
7.1. informuoja jį apie izoliavimo namuose, kitoje gyvenamoje vietoje ar savivaldybės administracijos numatytose patalpose būtinybę, pateikdamas pasirašyti (patekimo į šalį vietoje, vykdant sienų medicininę-karantininę kontrolę, nuotoliniu būdu, NVSC specialistui atvykstant pas sąlytį turėjusį asmenį ar kt.) sutikimą būti izoliuotam ir atitinkamą atmintinę:
7.1.1. sąlytį turėjusiam asmeniui įteikiamas pasirašyti sutikimas būti izoliuotam, parengtas pagal Taisyklių 1 priede pateiktą formą, ir Namuose ar kitoje gyvenamojoje vietoje izoliuoto asmens, įtariamo, kad serga COVID-19 liga (koronaviruso infekcija), ir asmens, turėjusio sąlytį, atmintinė (Taisyklių 3 priedas);
7.1.2. sąlytį turėjusiam asmeniui, kurio izoliavimo vieta namuose ar kitoje gyvenamojoje vietoje neatitinka Taisyklių reikalavimų, įteikiamas pasirašyti sutikimas būti izoliuotam, parengtas pagal Taisyklių 1 priede pateiktą formą, ir Savivaldybės administracijos numatytose patalpose izoliuoto asmens, turėjusio sąlytį, atmintinė (Taisyklių 4 priedas).
7.2. atlieka aktyvų sąlytį su sergančiuoju COVID-19 liga (koronaviruso infekcija) turėjusio asmens stebėjimą (su stebimu asmeniu, vadovaudamasis NVSC specialisto algoritmu, susisiekia nuotoliniu būdu ir užrašo sveikatos būklės duomenis, t. y. fiksuoja, ar nepasireiškia jokie ligos simptomai);
7.3. informuoja sąlytį turėjusį asmenį, kad jei sveikatos stebėjimo metu pasireiškia ligos simptomai (karščiavimas, kosulys, pasunkėjęs kvėpavimas), jis turi nedelsdamas informuoti Karštąją koronaviruso liniją telefono numeriu 1808;
7.4. jei per 14 dienų nuo paskutinės sąlyčio dienos stebimam asmeniui ligos simptomai nepasireiškia, sąlytį turėjęs asmuo nebelaikomas keliančiu susirgimo riziką ir izoliavimas jam nebetaikomas; 
7.5. jei asmuo nesilaiko Lietuvos Respublikos žmonių užkrečiamųjų ligų profilaktikos ir kontrolės įstatymo reikalavimų ir nustatytos izoliavimo tvarkos, NVSC turi teisę surašyti administracinių nusižengimų protokolus arba kreipiasi į teisėsaugos institucijas dėl baudžiamosios atsakomybės taikymo. 
8. NVSC, įvertinęs izoliuoto asmens prašymą, gali priimti sprendimą dėl leidimo palikti izoliavimo vietą suteikimo šiais atvejais:
8.1. organizuoti artimo žmogaus laidotuves, palaikų pargabenimą ir (arba) dalyvauti artimo žmogaus šarvojimo ceremonijoje / laidotuvėse (tik sąlytį turėjusiems asmenims);
8.2. nuvykti į mobilųjį punktą tepinėlio iš nosiaryklės ir ryklės COVID-19 ligos (koronaviruso infekcijos) laboratoriniams tyrimams atlikti paėmimui;
8.3. jei asmuo dėl tam tikrų priežasčių turi pakeisti izoliacijos vietą;
8.4. užsieniečiams ir Lietuvos Respublikos piliečiams, gyvenantiems užsienyje, atvykusiems į Lietuvos Respubliką darbo, verslo ar studijų reikalais, kuriems privaloma 14 dienų izoliacija, leidimas nuvykti į darbo, studijų ar kitą, verslo reikalams tvarkyti ar sveikatos priežiūros paslaugai gauti būtiną vietą (tik sąlytį turėjusiems asmenims, grįžusiems iš užsienio); 
8.5. organizuoti ir ar dalyvauti savo ar artimo žmogaus vestuvėse, krikštynose ar jubiliejuje (tik sąlytį turėjusiems asmenims, grįžusiems iš užsienio);
8.6. užsieniečiams ir Lietuvos Respublikos piliečiams, gyvenantiems ar dirbantiems užsienyje, išvykti iš Lietuvos Respublikos nepraėjus 14 dienų izoliavimo laikotarpiui;
8.7. ekipažų ir įgulų nariams, kurie dirba tarptautinius komercinius vežimus vykdančiose Lietuvos įmonėse ar vykdo tarptautinius komercinius vežimus visų rūšių transporto priemonėmis, kai jiems būtina nuvykti į valstybės institucijas ar įstaigas dėl su darbu susijusių dokumentų pateikimo ir (ar) gavimo ar kitais su darbu susijusiais klausimais.

III skyrius
Ligonio pareigos ir BŪTINOSIOS IZOLIAVIMO paskirtoje ASMENS sveikatos priežiūros įstaigoje SĄLYGOS

9. Ligonis privalo laikytis šių izoliavimo paskirtoje asmens sveikatos priežiūros įstaigoje pareigų:
9.1. nepalikti izoliavimo vietos be sveikatos priežiūros specialisto leidimo. Draudžiama vykti viešuoju transportu į izoliavimo vietą ar iš jos, kai reikalinga atlikti tyrimus ar kitais atvejais, kai gautas sveikatos priežiūros specialisto leidimas;
9.2. visą izoliavimo laiką nepriimti svečių (lankytojų);
9.3. laikytis sveikatos priežiūros specialisto nurodymų;
9.4. nesilankyti pastato bendrose patalpose (pvz., poilsio patalpose, koridoriuose ar pan.);
9.5. vengti tiesioginio sąlyčio (tiesioginio fizinio kontakto, buvimo mažesniu nei 2 metrai atstumu ilgiau nei 15 min.) su kitais asmenimis. Perduodant maistą ar kitais atvejais, kai sąlytis neišvengiamas, reikia būti su medicinine kauke ir turi būti laikomasi bent 2 metrų atstumo, bendraujama trumpiau nei 15 min. (išskyrus atvejus, kai teikiamos sveikatos priežiūros paslaugos);
9.6. kasdien matuotis kūno temperatūrą ir stebėti savo sveikatos būklę dėl kosulio ir pasunkėjusio kvėpavimo simptomų pasireiškimo;
9.7. pablogėjus sveikatos būklei ar atsiradus ūmios kvėpavimo takų infekcijos simptomams (staigiai prasidėjęs bent vienas iš šių simptomų: karščiavimas, kosulys, pasunkėjęs kvėpavimas), kreiptis į sveikatos priežiūros specialistą;
9.8. suteikti reikalingą informaciją NVSC specialistui, atliekančiam COVID-19 ligos (koronaviruso infekcijos) židinio epidemiologinę diagnostiką;
9.9. laikytis asmens sveikatos priežiūros įstaigos nurodytų aplinkos ir asmens higienos reikalavimų.
10. Asmens sveikatos priežiūros įstaigos, kuriose izoliuotas ligonis, privalo:
10.1. užtikrinti, kad ligonis nepaliktų izoliavimo vietos be sveikatos priežiūros specialisto leidimo;
10.2. užtikrinti, kad ligonis nevyktų viešuoju transportu į izoliavimo vietą ar iš jos, kai reikalinga atlikti tyrimus ar kitais atvejais, kai gautas sveikatos priežiūros specialisto leidimas;
10.3. užtikrinti, kad ligonis visą izoliavimo laiką nepriimtų svečių (lankytojų);
10.4. užtikrinti, kad ligonis laikytųsi sveikatos priežiūros specialisto nurodymų;
10.5. užtikrinti, kad ligonis nesilankytų pastato bendrose patalpose (pvz., poilsio patalpose, koridoriuose ar pan.);
10.6. užtikrinti, kad personalas vengtų tiesioginio sąlyčio (tiesioginio fizinio kontakto, buvimo mažesniu nei 2 metrai atstumu ilgiau nei 15 min.) su ligoniu, jei jam nereikia teikti sveikatos priežiūros paslaugų. Perduodant maistą ar kitais atvejais, kai sąlytis neišvengiamas, reikia būti su medicinine kauke ir turi būti laikomasi bent 2 metrų atstumo, bendraujama trumpiau nei 15 min.;
10.7. sudaryti sąlygas, kad būtų užtikrintas šilto maisto, vaistinių preparatų, medicinos pagalbos priemonių ir kitų būtinų priemonių, kurios būtinos ligonio buvimui asmens sveikatos priežiūros įstaigoje, aprūpinimas;
10.8. informuoti ligonius, kad jie kasdien matuotųsi kūno temperatūrą ir stebėtų savo sveikatos būklę dėl kosulio ir pasunkėjusio kvėpavimo simptomų pasireiškimo;
10.9. nustačius, kad pablogėjo ligonio sveikatos būklė ar atsiradus ūmios kvėpavimo takų infekcijos simptomams (staigiai prasidėjęs bent vienas iš šių simptomų: karščiavimas, kosulys, pasunkėjęs kvėpavimas), jei šie asmenys izoliuoti ne stacionarines asmens sveikatos priežiūros paslaugas teikiančiose įstaigose, informuoti Karštąją koronaviruso liniją telefono numeriu 1808 ar organizuoti ligonio pervežimą į COVID-19 ligoninę;
10.10. nustatyti tvarką ir sudaryti sąlygas, kad ligonis laikytųsi aplinkos ir asmens higienos reikalavimų.

IV skyrius
Ligonio pareigos ir BŪTINOSIOS IZOLIAVIMO namuose ar kitoje gyvenamoJOje vietoje SĄLYGOS

11. Ligonis privalo laikytis šių izoliavimo namuose ar kitoje gyvenamojoje vietoje pareigų:
11.1. nepalikti izoliavimo vietos be sveikatos priežiūros specialisto leidimo. Draudžiama vykti viešuoju transportu į izoliavimo vietą ar iš jos, kai reikalinga atlikti tyrimus ar kitais atvejais, kai gautas sveikatos priežiūros specialisto leidimas;
11.2. visą izoliavimo laiką nepriimti svečių (lankytojų);
11.3. laikytis sveikatos priežiūros specialisto nurodymų;
11.4. maistu, vaistiniais preparatais ir kitomis būtinomis priemonėmis pasirūpinti nuotoliniu būdu arba paprašyti, kad tuo pasirūpintų kiti asmenys (pvz., šeimos nariai, draugai ar kt.), kuriems nėra taikomos izoliavimo priemonės, arba savivaldybės administracija;
11.5. kasdien matuotis kūno temperatūrą ir stebėti savo sveikatos būklę dėl kosulio ir pasunkėjusio kvėpavimo simptomų pasireiškimo;
11.6. pablogėjus sveikatos būklei ar atsiradus ūmios kvėpavimo takų infekcijos simptomams (staigiai prasidėjęs bent vienas iš šių simptomų: karščiavimas, kosulys, pasunkėjęs kvėpavimas), turi kreiptis į Karštąją koronaviruso liniją numeriu 1808;
11.7. suteikti reikalingą informaciją NVSC specialistui, atliekančiam COVID-19 ligos (koronaviruso infekcijos) židinio epidemiologinę diagnostiką;
11.8. pasikeitus aplinkybėms, kreiptis į NVSC dėl izoliavimo vietos keitimo. 
12. Ligonio izoliavimo namuose ar kitose gyvenamosiose patalpose būtinosios sąlygos:
12.1. ligonis turi būti izoliuotas atskirame bute / name arba gerai izoliuotame kitame individualaus buto / namo aukšte su atskiru sanitariniu mazgu. Jei ligonis izoliuotas gerai izoliuotame individualaus buto / namo aukšte, jam draudžiama eiti į bendras patalpas (koridorių, virtuvę ir kt.), maistą ir kitas būtinas priemones prie ligonio izoliavimosi patalpos išorinių durų turi palikti kiti asmenys.; 
12.2. būtina užtikrinti aplinkos ir asmens higienos reikalavimų, nurodytų Namuose ar kitoje gyvenamojoje vietoje izoliuoto asmens, sergančio COVID-19 liga (koronaviruso infekcija), atmintinėje (Taisyklių 2 priedas), laikymąsi;
12.3. izoliavimo metu toje pačioje patalpoje kartu su ligoniu negali gyventi kiti sveiki asmenys. Išimtiniais atvejais suderinus su NVSC, jeigu ligonis ar kiti asmenys, gyvenę kartu su ligoniu iki COVID-19 ligos (koronaviruso infekcijos) diagnozės nustatymo, atsisako izoliuotis kitoje gyvenamojoje vietoje ir sutinka gyventi viename bute / name, ligonis ir kartu gyvenantys asmenys turi izoliuotis atskiruose gerai vėdinamuose kambariuose, apriboti judėjimą namuose ir sumažinti dalijimąsi bendra erdve, jei yra galimybė, ligoniui rekomenduojama naudotis atskiru sanitariniu mazgu. Kartu su ligoniu gyvenantys asmenys yra sąlytį turėję asmenys, kuriems privaloma izoliuotis 14 dienų po paskutinės sąlyčio dienos ir laikytis Taisyklių VI skyriuje nurodytų reikalavimų.

V skyrius
Asmens, įtariamo, kad serga, pareigos ir BŪTINOSIOS IZOLIAVIMO namuose ar kitoje gyvenamoJOje vietoje SĄLYGOS

13. Asmuo, įtariamas, kad serga, privalo laikytis šių izoliavimo namuose ar kitoje gyvenamojoje vietoje pareigų:
13.1. nepalikti izoliavimo vietos be sveikatos priežiūros specialisto leidimo. Draudžiama vykti viešuoju transportu į izoliavimo vietą ar iš jos, kai reikalinga atlikti tyrimus ar kitais atvejais, kai gautas sveikatos priežiūros specialisto leidimas;
13.2. visą izoliavimo laiką nepriimti svečių (lankytojų);
13.3. laikytis sveikatos priežiūros specialisto nurodymų;
13.4. maistu, vaistiniais preparatais ir kitomis būtinomis priemonėmis pasirūpinti nuotoliniu būdu arba paprašyti, kad tuo pasirūpintų kiti asmenys (pvz., šeimos nariai, draugai ar kt.), kuriems nėra taikomos izoliavimo priemonės, arba savivaldybės administracija;
13.5. kasdien matuotis kūno temperatūrą ir stebėti savo sveikatos būklę dėl kosulio ir pasunkėjusio kvėpavimo simptomų pasireiškimo;
13.6. pablogėjus sveikatos būklei ar atsiradus ūmios kvėpavimo takų infekcijos simptomams (staigiai prasidėjęs bent vienas iš šių simptomų: karščiavimas, kosulys, pasunkėjęs kvėpavimas), turi kreiptis į Karštąją koronaviruso liniją numeriu 1808;
13.7. suteikti reikalingą informaciją NVSC specialistui, atliekančiam COVID-19 ligos (koronaviruso infekcijos) židinio epidemiologinę diagnostiką;
13.8. pasikeitus aplinkybėms, kreiptis į NVSC dėl izoliavimo vietos keitimo. 
14. Asmens, įtariamo, kad serga, izoliavimo namuose ar kitose gyvenamosiose patalpose būtinosios sąlygos:
14.1. asmuo, įtariamas, kad serga, turi būti izoliuotas atskirame bute / name, gerai izoliuotame kitame individualaus buto / namo aukšte su atskiru sanitariniu mazgu arba gerai vėdinamame kambaryje (t. y. su atidaromais  langais ir  sandariai uždaromomis durimis);
14.2. būtina užtikrinti aplinkos ir asmens higienos reikalavimų, nurodytų Namuose ar kitoje gyvenamojoje vietoje izoliuoto asmens, įtariamo, kad serga COVID-19 liga (koronaviruso infekcija), ir asmens, turėjusio sąlytį, atmintinė  (Taisyklių 3 priedas), laikymąsi;
14.3. kartu su asmeniu, įtariamu, kad serga, gali gyventi tie šeimos nariai, kurie atsiradus ūmios kvėpavimo takų infekcijos požymiams gyveno kartu, tačiau sveikiems asmenims rekomenduojama gyventi kitame gerai vėdinamame kambaryje. 

VI skyrius
sąlytį su sergančiuoju COVID-19 liga (koronaviruso infekcija) turėjusio ASMENS IR SĄLYTĮ TURĖJUSIO ASMENS, GRĮŽUSIO IŠ UŽSIENIO VALSTYBĖS, pareigos IR BŪTINOSIOS IZOLIAVIMO namuose ar kitoje gyvenamoJOje vietoje SĄLYGOS

15. Sąlytį su sergančiuoju COVID-19 liga (koronaviruso infekcija) turėjęs asmuo ir sąlytį turėjęs asmuo, grįžęs iš užsienio valstybės, kurio izoliavimo vieta namuose ar kitoje gyvenamojoje vietoje atitinka Taisyklių reikalavimus ir jis yra deklaravęs savo gyvenamąją vietą Lietuvos Respublikoje, privalo laikytis šių izoliavimo namuose ar kitoje gyvenamojoje vietoje pareigų:
15.1. nepalikti izoliavimo vietos be sveikatos priežiūros specialisto leidimo. Draudžiama vykti viešuoju transportu į izoliavimo vietą ar iš jos, kai reikalinga atlikti tyrimus ar kitais atvejais, kai gautas sveikatos priežiūros specialisto leidimas;
15.2. visą izoliavimo laiką nepriimti svečių (lankytojų);
15.3. laikytis sveikatos priežiūros specialisto nurodymų;
15.4. maistu, vaistiniais preparatais ir kitomis būtinomis priemonėmis pasirūpinti nuotoliniu būdu arba paprašyti, kad tuo pasirūpintų kiti asmenys (pvz., šeimos nariai, draugai ar kt.), kuriems nėra taikomos izoliavimo priemonės, arba savivaldybės administracija;
15.5. kasdien matuotis kūno temperatūrą ir stebėti savo sveikatos būklę dėl kosulio ir pasunkėjusio kvėpavimo simptomų pasireiškimo;
15.6. pablogėjus sveikatos būklei ar atsiradus ūmios kvėpavimo takų infekcijos simptomams (staigiai prasidėjęs bent vienas iš šių simptomų: karščiavimas, kosulys, pasunkėjęs kvėpavimas), turi kreiptis į Karštąją koronaviruso liniją numeriu 1808;
15.7. suteikti reikalingą informaciją NVSC specialistui, atliekančiam COVID-19 ligos (koronaviruso infekcijos) židinio epidemiologinę diagnostiką;
15.8. pasikeitus aplinkybėms, kreiptis į NVSC dėl izoliavimo vietos keitimo ar dėl leidimo palikti izoliavimo vietą suteikimo;
15.9. sąlytį turėjęs asmuo, grįžęs iš užsienio, gali išeiti pasivaikščioti į lauką, bet nutolti ne toliau kaip 1 km nuo izoliavimo vietos ir dėvėti nosį ir burną dengiančias apsaugos priemones (veido kaukes, respiratorius ar kitas priemones). Draudžiama lankytis žmonių susibūrimo vietose (renginiuose, parduotuvėse, muziejuose, viešo maitinimo vietose ir pan.). 
16. Sąlytį su sergančiuoju COVID-19 liga (koronaviruso infekcija) turėjusių asmenų ir sąlytį turėjusių asmenų, grįžusių iš užsienio valstybės, kurių izoliavimo vieta namuose ar kitoje gyvenamojoje vietoje atitinka Taisyklių reikalavimus, izoliavimo namuose ar kitose gyvenamosiose patalpose būtinosios sąlygos:
16.1. sąlytį turėjęs asmuo turi būti izoliuotas atskirame bute / name, gerai izoliuotame kitame individualaus buto / namo aukšte su atskiru sanitariniu mazgu. Jei nėra galimybės užtikrinti šių sąlygų, sąlytį turėjęs asmuo gali būti izoliuotas atskirame gerai vėdinamame kambaryje (t. y. su atidaromais langais ir sandariai uždaromomis durimis):
16.1.1. sąlyčio neturėję asmenys gali gyventi kartu su sąlytį su sergančiuoju COVID-19 liga (koronaviruso infekcija) turėjusiu asmeniu. Tokiu atveju sąlytį su sergančiuoju turėję ir sąlyčio neturėję asmenys turi gyventi atskiruose gerai vėdinamuose kambariuose, apriboti judėjimą namuose ir sumažinti dalijimąsi bendra erdve;
16.1.2. išimtiniais atvejais suderinus su NVSC, sąlytį su sergančiuoju COVID-19 liga (koronaviruso infekcija) turintys asmenys gali gyventi tame pačiame bute / name su ligoniu, jeigu jie gyveno kartu iki COVID-19 ligos (koronaviruso infekcijos) diagnozės nustatymo, atsisako izoliuotis kitoje gyvenamojoje vietoje ir sutinka gyventi kartu. Tokiu atveju ligonis ir kartu gyvenantys asmenys turi izoliuotis atskiruose gerai vėdinamuose kambariuose, apriboti judėjimą namuose ir sumažinti dalijimąsi bendra erdve, jei yra galimybė, ligoniui rekomenduojama naudotis atskiru sanitariniu mazgu. Kartu su ligoniu gyvenantiems sąlytį turėjusiems asmenims privaloma izoliuotis 14 dienų po paskutinės sąlyčio dienos;
16.1.3. suderinus su NVSC sąlytį turėję asmenys, grįžę iš užsienio valstybės, gali gyventi tame pačiame name / bute su nekeliavusiais šeimos nariais ar kitais asmenimis, jeigu šie sutinka gyventi kartu. Tokiu atveju keliavę ir nekeliavę asmenys turi gyventi atskiruose gerai vėdinamuose kambariuose, apriboti judėjimą namuose ir sumažinti dalijimąsi bendra erdve. 
16.2. būtina užtikrinti aplinkos ir asmens higienos reikalavimų, nurodytų Namuose ar kitoje gyvenamojoje vietoje izoliuoto asmens, įtariamo, kad serga COVID-19 liga (koronaviruso infekcija), ir asmens, turėjusio sąlytį, atmintinė  (Taisyklių 3 priedas), laikymąsi.

VII skyrius
sąlytį turėjusio asmens pareigos IR BŪTINOSIOS IZOLIAVIMO savivaldybės administracijos NUMATYTOSE patalpose SĄLYGOS
17. Sąlytį turėjęs asmuo, kurio izoliavimo vieta namuose ar kitoje gyvenamojoje vietoje neatitinka Taisyklių reikalavimų, privalo laikytis šių izoliavimo savivaldybės administracijos numatytose patalpose pareigų:
17.1. nepalikti izoliavimo vietos be sveikatos priežiūros specialisto leidimo. Draudžiama vykti viešuoju transportu į izoliavimo vietą ar iš jos, kai reikalinga atlikti tyrimus ar kitais atvejais, kai gautas sveikatos priežiūros specialisto leidimas; 
17.2. visą izoliavimo laiką nepriimti svečių (lankytojų);
17.3. laikytis sveikatos priežiūros specialisto nurodymų;
17.4. nesilankyti pastato bendrose patalpose (pvz., poilsio patalpose, treniruoklių salėje ar pan.);
17.5. vengti tiesioginio sąlyčio (tiesioginio fizinio kontakto, buvimo mažesniu nei 2 metrai atstumu ilgiau nei 15 min.) su kitais asmenimis. Perduodant maistą ar kitais atvejais, kai sąlytis neišvengiamas, rekomenduojama būti su medicinine kauke ir turi būti laikomasi bent 2 metrų atstumo, bendraujama trumpiau nei 15 min.;
17.6. kasdien matuotis kūno temperatūrą ir stebėti savo sveikatos būklę dėl kosulio ir pasunkėjusio kvėpavimo simptomų pasireiškimo;
17.7. pablogėjus sveikatos būklei ar atsiradus ūmios kvėpavimo takų infekcijos simptomams (staigiai prasidėjęs bent vienas iš šių simptomų: karščiavimas, kosulys, pasunkėjęs kvėpavimas), turi kreiptis į Karštąją koronaviruso liniją telefono numeriu 1808;
17.8. suteikti reikalingą informaciją NVSC specialistui, atliekančiam COVID-19 ligos (koronaviruso infekcijos) židinio epidemiologinę diagnostiką;
17.9. laikytis aplinkos ir asmens higienos reikalavimų, nurodytų Savivaldybės administracijos numatytose patalpose izoliuoto asmens, įtariamo, kad serga COVID-19 ligos (koronaviruso infekcija), ar asmens, turėjusio sąlytį, atmintinėje (Taisyklių 5 priedas);
17.10. laikytis izoliavimo vietoje nustatytų vidaus tvarkos taisyklių;
17.11. pasikeitus aplinkybėms, kreiptis į NVSC dėl izoliavimo vietos keitimo ar dėl leidimo palikti izoliavimo vietą suteikimo;
17.12. sąlytį turėjęs asmuo, grįžęs iš užsienio, gali išeiti pasivaikščioti į lauką, nutolstant ne toliau kaip 1 km nuo izoliavimo vietos ir dėvint nosį ir burną dengiančias apsaugos priemones (veido kaukes, respiratorius ar kitas priemones). Draudžiama lankytis žmonių susibūrimo vietose (renginiuose, parduotuvėse, muziejuose, viešo maitinimo vietose ir pan.).

VIII skyrius
LIGONIo, AsMENs, įtariamo, KAD SERGA, sąlytį turėjusio asmens atsakomybė

18. Šių Taisyklių ir Lietuvos Respublikos žmonių užkrečiamųjų ligų profilaktikos ir kontrolės įstatymo reikalavimų pažeidimai padaromi tiek veikimu, tiek ir neveikimu. Veikimas yra tada, kai asmuo aktyviais veiksmais pažeidžia sveikatos apsaugos ar užkrečiamųjų ligų profilaktikos ir kontrolės reikalavimus, o neveikimas – kai asmuo, nors ir turi pareigą, nevykdo teisės aktų nustatytų reikalavimų, susijusių su sveikatos apsaugos ar užkrečiamųjų ligų profilaktikos kontrole.
19. Nesilaikant šių Taisyklių reikalavimų, vadovaujantis Lietuvos Respublikos žmonių užkrečiamųjų ligų profilaktikos ir kontrolės įstatymo 9 straipsniu, gali būti taikomas būtinasis hospitalizavimas ir (ar) būtinasis izoliavimas. 
20. Nesilaikant Lietuvos Respublikos žmonių užkrečiamųjų ligų profilaktikos ir kontrolės įstatymo reikalavimų dėl izoliavimo, asmeniui yra taikoma:
20.1. administracinė atsakomybė – pagal Lietuvos Respublikos administracinių nusižengimų kodekso 45 straipsnį;
20.2. baudžiamoji atsakomybė – pagal Lietuvos Respublikos baudžiamojo kodekso 277 straipsnį, priklausomai nuo padarinių. Taip pat pagal padarinius gali būti taikoma baudžiamoji atsakomybė už nusikaltimus, numatytus Lietuvos Respublikos baudžiamojo kodekso XVIII skyriuje „Nusikaltimai žmogaus sveikatai“;
20.3. civilinė atsakomybė – turtinė prievolė, atsirandanti dėl žalos, kuri nesusijusi su sutartiniais santykiais. Kiekvienas asmuo turi pareigą laikytis tokio elgesio taisyklių, kad savo veiksmais (veikimu, neveikimu) nepadarytų kitam asmeniui žalos. Žalą, padarytą asmeniui, turtui, o įstatymų numatytais atvejais – ir neturtinę žalą, privalo visiškai atlyginti atsakingas asmuo. Jeigu fizinis asmuo suluošintas ar kitaip sužalota jo sveikata, tai už žalą atsakingas asmuo privalo nukentėjusiam asmeniui atlyginti visus šio patirtus nuostolius ir neturtinę žalą. 
21. Administracinių nusižengimų teiseną pradeda, administracinių nusižengimų tyrimą atlieka ir administracinių nusižengimų protokolus surašo NVSC, policijos ir kitų įgaliotų institucijų pareigūnai. 
22. Dėl administracinės ar baudžiamosios atsakomybės taikymo į teisėsaugos ir kitas įgaliotas institucijas gali kreiptis kiekvienas suinteresuotas asmuo, turintis duomenų apie galimus šių taisyklių pažeidimus ir susirgimo išplėtimo atvejus, ginant savo ir viešąjį interesus. 

IX skyrius
LIGONIo, AsMENs, įtariamo, KAD SERGA, sąlytį turėjusio asmens duomenų tvarkymo sąlygos ir tvarka

23. NVSC tvarko šiuos ligonio, asmens įtariamo, kad serga, sąlytį turėjusio asmens (toliau – duomenų subjektas) asmens duomenis:
23.1. vardas, pavardė;
23.2. lytis;
23.3. gimimo data;
23.4. asmens kodas;
23.5. kalba;
23.6. telefono ryšio numeris (asmeninis, darbo kitas);
23.7. elektroninio pašto adresas;
23.8. nuolatinės gyvenamosios vietos informacija: gatvės pavadinimas, namo numeris, buto numeris, miestas, savivaldybė, šalis, pašto kodas, atitiktis Taisyklių reikalavimams;
23.9. laikinosios gyvenamosios vietos (karantino laikotarpiu) informacija: viešbučio pavadinimas, gatvės pavadinimas, namo numeris, buto numeris, miestas, savivaldybė, šalis, pašto kodas, atitiktis taisyklių reikalavimams;
23.10. atvykimo į Lietuvos Respubliką būdas;
23.11. užsienio valstybė, kurioje asmuo buvo;
23.12. izoliacijos laikotarpis (nuo / iki);
23.13. apie reikalingą izoliacijos galimybę savivaldybės laikinosiose patalpose;
23.14. apie elektroninio nedarbingumo pažymėjimo reikalingumą;
23.15. lankytos vietos Lietuvoje;
23.16. tretieji asmenys, su kuriais turėjo artimą sąlytį (vardas, pavardė, kontaktiniai duomenys);
23.17. rizika užsikrėsti COVID-19 liga (koronaviruso infekcija);
23.18. sveikatos būklė ir jos pokyčiai;
23.19. pirminė asmens sveikatos priežiūros įstaiga, prie kurios duomenų subjektas yra prisirašęs;
23.20. darbovietė, ugdymo įstaiga;
23.21. draustumas privalomuoju sveikatos draudimu;
23.22. požymis, kad nesilaikė Taisyklių reikalavimų;
23.23. požymis, kad deklaruota gyvenamoji vieta Lietuvoje;
23.24. kitus duomenis, būtinus Taisyklių 25 punkte nurodytam tikslui įgyvendinti.
24. NVSC Taisyklių 23 punkte nurodytus duomenis renka:
24.1. teisės aktų nustatyta tvarka atlikdamas COVID-19 ligos (koronaviruso infekcijos) židinio epidemiologinę diagnostiką;
24.2. tiesiogiai iš sąlytį turėjusio asmens užpildytos anketos;
24.3. kai informaciją NVSC apie įtariamus sąlytį turėjusius asmenis pateikia ligonis, asmuo, įtariamas, kad serga, kitas sąlytį turėjęs asmuo ar kiti asmenys (bendradarbiai, artimieji, kaimynai ir kt.) (toliau – tretieji asmenys). Tokiu atveju NVSC specialistas privalo susisiekti su trečiojo asmens nurodytu įtariamu sąlytį turėjusiu asmeniu bei įsitikinti, ar asmuo gali būti priskiriamas sąlytį turėjusiems asmenims.
25. Taisyklių 23 punkte nurodytus asmens duomenis NVSC tvarko vykdydamas užkrečiamųjų ligų profilaktiką ir kontrolę. Duomenys tvarkomi valstybės lygio ekstremaliosios situacijos dėl COVID-19 ligos (koronaviruso infekcijos) laikotarpiu. Pasibaigus šiam laikotarpiui duomenys gali būti tvarkomi mokslinių tyrimų ar statistiniais tikslais. Jeigu informacija nepasitvirtina ir asmuo nepriskiriamas sąlytį turėjusiems asmenims, asmens duomenys naikinami nedelsiant ir toliau nebesaugomi. 
26. Duomenų subjekto NVSC tvarkomi asmens duomenys yra konfidencialūs ir gali būti teikiami tik gavus raštišką duomenų subjekto (jo atstovo) sutikimą, išskyrus Taisyklių 29 ir 30 punktuose nurodytus atvejus.
27. Fiziniai ar juridiniai asmenys, norintys gauti Taisyklių 23 punkte nurodytus duomenis apie duomenų subjektą (toliau – duomenų gavėjai), NVSC pateikia raštišką prašymą arba su NVSC sudaro duomenų teikimo sutartį (toliau – Sutartis), išskyrus Taisyklių 30 punkte nurodytus atvejus, kai NVSC duomenis teikia savo iniciatyva remiantis teisės aktų reikalavimais. Prašyme ar Sutartyje turi būti nurodoma asmens duomenų teikimo ir gavimo teisėto asmens duomenų tvarkymo sąlyga, naudojimo tikslas, prašomų gauti asmens duomenų apimtis (nuoroda į konkrečius Taisyklių 23 punkto papunkčius) ir teikimo būdas.
28. Prie Prašymo, išskyrus Taisyklių 29 ir 30 punkte nurodytus atvejus, turi būti pridėtas duomenų subjekto sutikimas informaciją apie jį teikti informacijos apie duomenų subjektą prašančiam duomenų gavėjui, atitinkantis šiuos reikalavimus:
28.1. išreikštas rašytine forma (kaip atskiras popieriuje spausdintas (surašytas) ir duomenų subjekto pasirašytas dokumentas arba jo sudarytas elektroninis dokumentas, pasirašytas kvalifikuotu elektroniniu parašu);
28.2. nurodytas duomenų subjekto vardas ir pavardė, asmens kodas (jei duomenų subjektas asmens kodo neturi – nurodyta duomenų subjekto gimimo data);
28.3. nurodyta, kokiu tikslu ir kokius Taisyklių 23 punkte nurodytus duomenis sutinka teikti duomenų gavėjui;
28.4. nurodytas duomenų subjekto sutikimo galiojimo terminas ir duomenų subjekto teisė savo sutikimą bet kuriuo metu atšaukti.
29. Taisyklių 23 punkte nurodyti duomenys gali būti suteikti be duomenų subjekto sutikimo duomenų gavėjams, kuriems tokią teisę suteikia Lietuvos Respublikoje galiojantys teisės aktai.
30. Atsižvelgiant į tai, kad paskelbta valstybės lygio ekstremalioji situacija visoje šalyje dėl naujojo koronaviruso (COVID-19) plitimo grėsmės, Taisyklių 23 punkte nurodytus duomenis be duomenų subjekto sutikimo NVSC savo iniciatyva (nesant Prašymo ar Sutarties) neatlygintinai teikia:
30.1. Taisyklių 23.1, 23.4, 23.6, 23.9, 23.12, 23.17 ir 23.22 papunkčiuose nurodytus duomenis, siekiant užtikrinti duomenų subjektų Taisyklių reikalavimų laikymąsi ir administracinės bei baudžiamosios teisenos vykdymą, Policijos departamentui prie Vidaus reikalų ministerijos, jungiantis prie NVSC informacinės sistemos, leidžiant matyti ir eksportuoti (MS Excel formatu) teikiamus duomenis;
30.2. Taisyklių 23.1, 23.4, 23.623.9 ir 23.12 papunkčiuose nurodytus duomenis, siekiant užtikrinti duomenų subjektų Taisyklių reikalavimų laikymąsi ir Taisyklėse savivaldybių administracijoms nustatytų pareigų įgyvendinimą, savivaldybių administracijoms, jungiantis prie NVSC informacinės sistemos, leidžiant matyti ir eksportuoti (MS Excel formatu) teikiamus duomenis. Savivaldybės administracijai suteikiama prieiga tik prie toje savivaldybėje gyvenančių ar laikinai apsistojusių duomenų subjektų duomenų;
30.3. Taisyklių 23.1, 23.4 ir 23.12 papunkčiuose nurodytus duomenis, siekiant užtikrinti pacientų, kuriems reikalingos neatidėliotinos paslaugos (t. y. gydytojui nusprendus, kad nesuteikus pacientui paslaugos, jam atsirastų būtinosios medicinos pagalbos poreikis arba labai pablogėtų jo būklė), ir pacientų, kuriems taikomas izoliavimas pagal Taisyklių nuostatas, srautų atskyrimą, asmens sveikatos priežiūros įstaigoms, jungiantis prie NVSC informacinės sistemos, leidžiant atlikti konkretaus duomenų subjekto paiešką ir matyti teikiamus duomenis;
30.4. Taisyklių 23.8 papunktyje nurodytus duomenis, siekiant sumažinti viruso ir ligos plitimą visuomenėje, daugiabučių gyvenamųjų namų, kuriuose, NVSC duomenimis, yra užkrečiamosios ligos židinys, laiptinių baigiamosios dezinfekcijos darbų atlikimo tikslu, tokią veiklą vykdančioms įmonėms. Duomenys teikiami taisyklių vienu iš 32 punkte nurodytu būdu;
30.5. kitais Lietuvos Respublikoje galiojančiuose teisės aktuose nustatytais atvejais.
31. NVSC Taisyklių 30 punkte nurodytus duomenis teikia tikralaikio rėžimu (angl. „online“).
32. Taisyklių 23 punkte nurodyti duomenys apie duomenų subjektą, išskyrus Taisyklių 30 punkte nurodytus atvejus, gali būti pateikiami šiais būdais:
32.1. įteikiant institucijos įgaliotam asmeniui, tiesiogiai atvykusiam į sveikatos priežiūros įstaigą ir pateikusiam asmens tapatybę patvirtinantį dokumentą;
32.2. siunčiant registruota pašto siunta;
32.3. siunčiant per Nacionalinę elektroninių siuntų pristatymo, naudojant pašto tinklą, informacinę sistemą;
32.4. elektroniniu paštu – tik tokiais atvejais, kai užtikrinamas teikiamos siuntos šifravimas;
32.5. teikiant kitais būdais, užtikrinančiais 2016 m. balandžio 27 d. Europos Parlamento ir Tarybos reglamente (ES) 2016/679 dėl fizinių asmenų apsaugos tvarkant asmens duomenis ir dėl laisvo tokių duomenų judėjimo ir kuriuo panaikinama Direktyva 95/46EB (Bendrasis duomenų apsaugos reglamentas), nustatytus asmens duomenų apsaugos reikalavimus.
33. NVSC turimą informaciją apie duomenų subjektą pateikia ne vėliau kaip per 20 darbo dienų nuo Prašymo gavimo dienos arba per Sutartyje nustatytą terminą. 
34. Nuasmenintus duomenis apie vietas, kuriose lankėsi COVID-19 užsikrėtę asmenys, NVSC skelbia interneto svetainėje https://nvsc.lrv.lt/lt/naujienos/covid-19-atveju-epidemiologinio-tyrimo-rezultatai. Visuomenės informavimo tikslais gali būti skelbiami ir kiti statistiniai (apibendrinti ir nuasmeninti) duomenys.
35. Taisyklių 23 punkte nurodytų duomenų gavėjai gautus duomenis gali naudoti tik tokiam tikslui, tokia apimtimi ir tokiu būdu, kaip nurodyta Taisyklių 30 punkte, prašyme arba Sutartyje. Gautus duomenis teikti tretiesiems asmenims draudžiama, išskyrus Lietuvos Respublikoje galiojančiuose teisės aktuose nustatytus atvejus.
36. Duomenų gavėjai privalo užtikrinti gaunamų duomenų apsaugą, už asmens duomenų apsaugos reikalavimų pažeidimus atsako Lietuvos Respublikoje galiojančių teisės aktų nustatyta tvarka. 

________________________

Asmenų, sergančių COVID-19 liga (koronaviruso
infekcija), asmenų, įtariamų, kad serga COVID-19
liga (koronaviruso infekcija), ir asmenų, turėjusių
sąlytį, izoliavimo namuose, kitoje gyvenamojoje
vietoje ar savivaldybės administracijos numatytose
patalpose taisyklių
1 priedas


(Asmens sutikimo būti izoliuotam forma)

SUTIKIMAS BŪTI IZOLIUOTAM NAMUOSE AR KITOJE GYVENAMOJOJE VIETOJE / PASKIRTOJE ASMENS SVEIKATOS PRIEŽIŪROS ĮSTAIGOJE / SAVIVALDYBĖS ADMINISTRACIJOS NUMATYTOSE PATALPOSE

(Pažymi sveikatos priežiūros specialistas prieš paduodamas formą asmeniui)
Asmuo:
Teisingą atsakymą pažymėti
„X“
serga COVID-19 liga (koronaviruso infekcija)


įtariamas, kad serga COVID-19 liga (koronaviruso infekcija)

turėjo sąlytį su sergančiuoju COVID-19 liga (koronaviruso infekcija) 

Grįžo/atvyko iš užsienio valstybės*



* žymima, kai asmuo, grįžęs ar atvykęs iš užsienio valstybės (išskyrus išimtis, nurodytas Lietuvos Respublikos Vyriausybės 2020 m. kovo 14 d. nutarimo Nr. 207 „Dėl karantino Lietuvos Respublikos teritorijoje paskelbimo“ 4.1.5 papunktyje)   

Esu informuotas, kad:
1. Lietuvos Respublikos žmonių užkrečiamųjų ligų profilaktikos ir kontrolės įstatymo reikalavimų pažeidimai padaromi tiek veikimu, tiek ir neveikimu. Veikimas yra tada, kai asmuo aktyviais veiksmais pažeidžia sveikatos apsaugos ar užkrečiamųjų ligų profilaktikos kontrolės reikalavimus, o neveikimas – kai asmuo, nors ir turi pareigą, nevykdo teisės aktų nustatytų reikalavimų, susijusių su sveikatos apsaugos ar užkrečiamųjų ligų profilaktikos kontrole.
2. Nesilaikant Asmenų, sergančių COVID-19 liga (koronaviruso infekcija), asmenų, įtariamų, kad serga COVID-19 liga (koronaviruso infekcija), ir asmenų, turėjusių sąlytį, izoliavimo namuose, kitoje gyvenamojoje vietoje ar savivaldybės administracijos numatytose patalpose taisyklių, patvirtintų Lietuvos Respublikos sveikatos apsaugos ministro 2020 m. kovo 12 d. įsakymu Nr. V-352 (toliau – Taisyklės), reikalavimų, vadovaujantis Lietuvos Respublikos žmonių užkrečiamųjų ligų profilaktikos ir kontrolės įstatymo 9 straipsniu, gali būti taikomas būtinasis hospitalizavimas ir (ar) būtinasis izoliavimas. 
3. Nesilaikant Lietuvos Respublikos žmonių užkrečiamųjų ligų profilaktikos ir kontrolės įstatymo ar Taisyklių reikalavimų dėl  izoliavimo, asmeniui gali būti taikoma:
3.1. administracinė atsakomybė – pagal Lietuvos Respublikos administracinių nusižengimų kodekso 45 straipsnį Lietuvos Respublikos žmonių užkrečiamųjų ligų profilaktikos ir kontrolės įstatymo pažeidimas užtraukia įspėjimą arba baudą asmenims nuo šešiasdešimt iki vieno tūkstančio penkių šimtų eurų;
3.2. baudžiamoji atsakomybė – pagal Lietuvos Respublikos baudžiamojo kodekso 277 straipsnį, priklausomai nuo padarinių. Taip pat pagal padarinius gali būti taikoma baudžiamoji atsakomybė už nusikaltimus, numatytus Lietuvos Respublikos baudžiamojo kodekso XVIII skyriuje „Nusikaltimai žmogaus sveikatai“;
3.3. civilinė atsakomybė – turtinė prievolė, atsirandanti dėl žalos, kuri nesusijusi su sutartiniais santykiais. Kiekvienas asmuo turi pareigą laikytis tokio elgesio taisyklių, kad savo veiksmais (veikimu, neveikimu) nepadarytų kitam asmeniui žalos. Žalą, padarytą asmeniui, turtui, o įstatymų numatytais atvejais – ir neturtinę žalą, privalo visiškai atlyginti atsakingas asmuo. Jeigu fizinis asmuo suluošintas ar kitaip sužalota jo sveikata, tai už žalą atsakingas asmuo privalo nukentėjusiam asmeniui atlyginti visus šio patirtus nuostolius ir neturtinę žalą;
3.4. administracinių nusižengimų teiseną pradeda, administracinių nusižengimų tyrimą atlieka ir administracinių nusižengimų protokolus surašo Nacionalinis visuomenės sveikatos centras prie Sveikatos apsaugos ministerijos, policija ar kitos įgaliotos institucijos;
3.5. dėl administracinės ar baudžiamosios atsakomybės taikymo į teisėsaugos ir kitas įgaliotas institucijas, gindamas savo ir viešąjį interesus, gali kreiptis kiekvienas suinteresuotas asmuo, turintis duomenų apie galimus šių taisyklių pažeidimus ir susirgimo išplitimo atvejus.

Aš, ________________________________________________________________________,
(įrašyti vardą ir pavardę)

patvirtinu, kad perskaičiau ir supratau pateiktą informaciją, turėjau galimybę užduoti klausimų, gavau suprantamus atsakymus į visus užduotus klausimus, 
sutinku būti izoliuotas:
Asmuo:
Teisingą atsakymą pažymėti
„X“
Teisingą atsakymą pažymėti
„X“
serga COVID-19 liga (koronaviruso infekcija)

iki pasveikimo dienos

įtariamas, kad serga COVID-19 liga (koronaviruso infekcija)
kol bus gautas laboratorinio tyrimo dėl COVID-19 ligos (koronaviruso infekcijos) atsakymas

turėjo sąlytį su sergančiuoju COVID-19 liga (koronaviruso infekcija) 
14 dienų po paskutinės sąlyčio su sergančiuoju COVID-19 liga (koronaviruso infekcija) dienos

Grįžo / atvyko iš užsienio valstybės*

14 dienų po paskutinės grįžimo į Lietuvos Respubliką dienos


Galimos izoliavimo vietos (pasirinkti tinkamą, įrašant izoliavimo vietos adresą):
Namai ar kita gyvenamoji vieta

Paskirtoji asmens sveikatos priežiūros įstaiga

Savivaldybės administracijos numatytos patalpos


mano namai ar kita gyvenamoji vieta, kurioje būsiu izoliuotas, atitinka Taisyklių reikalavimus: ______________ (įrašyti „Taip“ / „Ne“).**
(**žymima, kai asmuo pasirenka izoliacijai savo namus ar kitą gyvenamąją vietą)

Aš esu informuotas (-a), kad:
1.	Kompetentingos asmens sveikatos priežiūros įstaigos, visuomenės sveikatos priežiūros įstaigos, savivaldybių administracijos, Lietuvos Respublikos sveikatos apsaugos ministerija ir kitos institucijos (toliau – kompetentingos institucijos) epidemijos metu gaus ir tvarkys šiame sutikime nurodytus mano asmens duomenis.
2. Mano asmens duomenys bus tvarkomi žmonių užkrečiamųjų ligų profilaktikos ir kontrolės valdymo tikslu.
3. Su išvardytais asmens duomenimis bus atliekami šie tvarkymo veiksmai: duomenų rinkimas, stebėjimas, vertinimas ir analizavimas.
4. Asmens duomenys bus gaunami iš manęs, valstybės registrų ar informacinės sistemų, fizinių ar juridinių asmenų.
5. Asmens duomenys gali būti perduoti teismui, teisėsaugos įstaigoms ar valstybės institucijoms tiek, kiek tokį teikimą nustato teisės aktų reikalavimai.
6. Kompetentingos institucijos mano asmens duomenis tvarkys teisėtai, sąžiningai ir skaidriai, laikydamasi teisės aktų nustatytų reikalavimų, tik šiame sutikime nurodytais tikslais.
7. Duomenų tvarkymo teisinis pagrindas – Lietuvos Respublikos žmonių užkrečiamųjų ligų profilaktikos ir kontrolės įstatymas.
8. Asmens duomenys, surinkti šio sutikimo pagrindu, saugomi iki izoliavimo ir (ar) būtinojo hospitalizavimo, ir (ar) būtinojo izoliavimo termino pabaigos, bet ne ilgiau kaip 24 mėn.
Šis terminas gali būti pratęstas, jei asmens duomenys yra naudojami arba gali būti naudojami kaip įrodymai ar informacijos šaltinis ikiteisminiame ar kitokiame tyrime, civilinėje, administracinėje ar baudžiamojoje byloje arba kitais įstatymų nustatytais atvejais. Tokiu atveju asmens duomenys gali būti saugomi tiek, kiek reikalinga šiems duomenų tvarkymo tikslams, ir sunaikinami nedelsiant, kai tampa nebereikalingi.
Žinau, kad turiu šias teises: teisę prašyti, kad būtų leista susipažinti su duomenimis ir juos ištaisyti arba ištrinti, teisę apriboti duomenų tvarkymą, teisę nesutikti, kad duomenys būtų tvarkomi, taip pat teisę į duomenų perkeliamumą. Šias teises galiu įgyvendinti teisės aktų nustatyta tvarka.

Įsipareigoju laikytis Taisyklių reikalavimų.
Asmens kodas: _____________________________________;
Telefono numeris kontaktams: ___________________________________;
Adresas korespondencijai: ________________________________________________________;
______________________________  	      ______________________ 	 _____________
(vardas, pavardė)   				   (parašas)			     (data)
_________________________



Asmenų, sergančių COVID-19 liga (koronaviruso
infekcija), asmenų, įtariamų, kad serga COVID-19
liga (koronaviruso infekcija), ir asmenų, turėjusių
sąlytį, izoliavimo namuose, kitoje gyvenamojoje
vietoje ar savivaldybės administracijos
numatytose patalpose taisyklių
2 priedas

NAMUOSE AR KITOJE GYVENAMOJOJE VIETOJE IZOLIUOTO ASMENS, SERGANČIO COVID-19 LIGA (KORONAVIRUSO INFEKCIJA), ATMINTINĖ

Informuojame, jog:
Jūs sergate COVID-19 liga (koronaviruso infekcija). Griežtai laikydamiesi šioje atmintinėje nurodytų ligonio izoliavimo namuose ar kitoje gyvenamojoje vietoje taisyklių, Jūs galite toliau gydytis ambulatorinėmis sąlygomis

Kas yra koronavirusas?
Koronavirusai — tai didelė grupė virusų, kurie gali sukelti įvairias kvėpavimo takų ligas. Dažniausiai koronavirusai sukelia lengvas ar net besimptomes infekcijas, tačiau gali sukelti ir sunkesnes ligas. 

Kaip perduodama ši infekcija?
Žinoma, kad COVID-19 liga (koronaviruso infekcija) gali būti perduodama žmogaus žmogui, dažniausiai artimo sąlyčio su sergančiuoju ar infekuotuoju koronavirusine infekcija metu (pvz., namų ar darbo aplinkoje, gydymo įstaigoje). 
Taip pat virusas gali būti perduodamas per kvėpavimo takų sekreto lašelius, kai asmuo kosėja, čiaudi. Yra duomenų, jog virusas gali būti perduodamas ir oraliniu-fekaliniu keliu (pvz., per nešvarias rankas). 

Kodėl reikalingas izoliavimas namuose ar kitoje gyvenamojoje vietoje?
Pagrindinis izoliavimo namuose ar kitoje gyvenamojoje vietoje tikslas – užkirsti kelią infekcijos plitimui ir naujų atvejų atsiradimui. Kol nėra efektyvių vakcinų ir vaistų, sergančių asmenų izoliavimas ir visuotinai taikomos higienos priemonės yra svarbiausi šios infekcijos kontrolės būdai. 

Kiek tai gali užtrukti?
Viruso išskyrimo laikotarpis gali užtrukti iki kelių savaičių. Izoliavimo namuose ar kitoje gyvenamojoje vietoje metu su Jumis kontaktuos pirminės ambulatorinės asmens sveikatos priežiūros šeimos medicinos paslaugas teikiančios įstaigos paskirtas koordinatorius ir (ar) Jūsų šeimos gydytojas. Jums bus atliekami tyrimai, kuriais bus tikrinama, ar Jūsų kvėpavimo takuose vis dar yra viruso dalelių. Kai 2 kartus laboratoriniais tyrimais, atliktais 24 val. skirtumu, bus patvirtinta, kad viruso dalelių nebėra, galėsite pabaigti izoliavimąsi namuose ar kitoje gyvenamojoje vietoje ir grįžti į įprastą gyvenimą.

izoliavimo namuose ar kitoje gyvenamojoje vietoje PRINCIPAI

●	Nepalikite izoliavimo vietos be sveikatos priežiūros specialisto leidimo. Į izoliavimo vietą ar iš jos, jei reikalinga atlikti tyrimus ar kitais atvejais, kai gautas sveikatos priežiūros specialisto leidimas, draudžiama vykti viešuoju transportu.
●	Palaikykite reguliarų ryšį su sveikatos priežiūros specialistu, kuris šiuo metu rūpinasi Jumis. 
●	Visą izoliavimo laiką nepriimkite svečių / lankytojų.
●	Maistu ir kitomis būtinomis priemonėmis pasirūpinkite nuotoliniu būdu – paprašykite draugų arba giminaičių ar kreipkitės į būtinų priemonių ar maisto produktų pristatymo paslaugas teikiančias įmones, nesant tokios galimybės, šias paslaugas turėtų suteikti savivaldybės administracija.
●	Jeigu reikia pratęsti vaistų receptą, kreipkitės į savo šeimos gydytoją nuotoliniu būdu.
●	Jei buvote suplanavęs vizitus pas gydytojus specialistus, odontologą, pakeiskite vizito datą į vėlesnę.
●	Kasdien matuokitės kūno temperatūrą ir stebėkite savo būklę dėl pasunkėjusio kvėpavimo*. Pablogėjus sveikatos būklei, kreipkitės į Karštąją koronaviruso liniją telefono numeriu 1808.
* Dažnai dusulys būna psichologinės kilmės. Svarbu įvertinti, ar esant ramybės būsenos išlieka padažnėjęs kvėpavimas (daugiau nei 20 k/min) ar oro trūkumo pojūtis.

izoliavimo namuose ar kitoje gyvenamojoje vietoje sąlygos

Būtinosios izoliavimo namuose ar kitose gyvenamosiose patalpose sąlygos:
	Izoliavimo metu kartu negali gyventi kiti asmenys (šeimos nariai ir pan.). Jūs turite būti izoliuotas atskirame bute / name arba gerai izoliuotame kitame individualaus buto / namo aukšte su atskiru sanitariniu mazgu.  
	Jei sergate ir esate izoliuotas gerai izoliuotame individualaus buto / namo aukšte, Jums draudžiama eiti į bendras patalpas (koridorių, virtuvę ir kt.), maistą ir kitas būtinas priemones prie Jūsų izoliavimo patalpos išorinių durų turi palikti kiti asmenys.
o	Išimtiniais atvejais suderinus su NVSC, jeigu ligonis ar kiti asmenys, gyvenę kartu su ligoniu iki COVID-19 ligos (koronaviruso infekcijos) diagnozės nustatymo, atsisako izoliuotis kitoje gyvenamojoje vietoje ir sutinka gyventi viename bute / name, ligonis ir kartu gyvenantys asmenys:
o	turi būti izoliuoti atskiruose gerai vėdinamuose kambariuose;
o	turi apriboti judėjimą namuose ir sumažinti dalijimąsi bendra erdve, įsitikinti, kad bendros erdvės (pvz., virtuvė, vonios kambarys) yra gerai vėdinamos (pvz., laikyti langus atidarytus);
o	rekomenduojama apriboti ligonį slaugančių asmenų skaičių. Geriausia, kad ligoniu rūpintųsi geros sveikatos ir neturintys lėtinių ligų asmenys;
o	ligoniui, jei yra galimybė, rekomenduojama naudotis atskiru sanitariniu mazgu;
o	ligonis turi valgyti savo kambaryje;
o	kartu su ligoniu gyvenantys šeimos nariai yra sąlytį turėję asmenys, kuriems privaloma izoliuotis 14 dienų po paskutinės sąlyčio dienos ir laikytis Taisyklių VI skyriuje nurodytų reikalavimų.

Būtina užtikrinti šiuos aplinkos ir asmens higienos reikalavimus:
1.	Buitines atliekas meskite į atskirą (žymėtą) šiukšliadėžę, į kurią įdėtas skysčiams nepralaidus maišas.
2.	Drabužius skalbkite įprastinėmis skalbimo priemonėmis 60–90 °C temperatūroje.
3.	Indus plaukite karštu vandeniu ir įprastiniais plovikliais arba naudokitės indaplove.
4.	Dažnai liečiamus paviršius dezinfekuokite alkoholiniu dezinfektantu, kurio koncentracija yra ne mažesnė kaip 70 proc., arba buitiniu balikliu, kuriame chloro koncentracija yra 0,5 proc.
5.	Dažnai plaukite rankas su muilu ir vandeniu. Nesant galimybės nusiplauti rankų, gali būti naudojamos alkoholinės rankų dezinfekavimo priemonės (rankų alkoholiniai antiseptikai). Rankas būtina plauti prieš ir po maisto ruošos, prieš valgant, pasinaudojus tualetu ir kai rankos yra akivaizdžiai  nešvarios. 
6.	Nusiplovę rankas su muilu ir vandeniu, jas nusausinkite vienkartiniais popieriniais rankšluosčiais.
7.	Siekiant sulaikyti kvėpavimo takų išskyras, rekomenduojama apsirūpinti medicininėmis kaukėmis. Jas reikėtų dėvėti kiek įmanoma dažniau, ypač jei tenka bendrauti su kitais asmenimis (pasiimant maistą, atvykus sveikatos priežiūros specialistui ar pan.). Jei negalite toleruoti medicininės kaukės, turite laikytis kosėjimo-čiaudėjimo etiketo – užsidengti savo burną ir nosį servetėle, kai kosėjate ar čiaudite, ir išmesti panaudotą servetėlę į šiukšliadėžę. Jei servetėlės neturite, tai kosėdami ar čiaudėdami uždenkite burną alkūne, o ne delnu. 
8.	Ne mažiau kaip 2–3 kartus per dieną vėdinkite patalpas (10 min. plačiai atverkite langus arba keletą minučių patalpose padarykite skersvėjį. Taip vėdinant patalpas jose neturi būti žmonių).
9.	Kasdien valykite ir dezinfekuokite dažnai naudojamus paviršius kambaryje, pvz., naktinius stalelius, lovų rėmus ir kitus miegamojo baldus. Pirmiausia valymui turi būti naudojamas įprastas muilas ar ploviklis. Po valymo atliekama dezinfekcija, pvz., naudojant buitinį baliklį, kuriame chloro koncentracija yra 0,5 proc. (skiedžiama 1 : 50 santykiu), arba alkoholio pagrindu pagamintą dezinfekcinį skystį.
10.	Valykite ir dezinfekuokite vonios kambario ir tualeto paviršius mažiausiai kartą per dieną.
11. Jeigu kartu gyvena kiti asmenys:
11.1. bendraudami dėvėkite medicinines kaukes, uždengiančias burną ir nosį, išlaikykite saugų (ne mažiau 2 metrų) atstumą ir kaip įmanoma labiau trumpinkite kontakto laiką;
11.2. būdami bendrose erdvėse tiek ligonis, tiek kartu gyvenantys asmenys turi dėvėti medicinines kaukes, uždengiančias burną ir nosį. Kaukės negalima liesti naudojimo metu. Jei kaukė sušlapo ar tapo suteršta sekretais, ji turi būti nedelsiant pakeista nauja. Kaukę nuimti, neliečiant priekinio paviršiaus. Išmesti kaukę reikia iškart po naudojimo ir atlikti rankų higieną;
11.3. naudokite atskirą patalynę, valgymo įrankius ir kt.;
11.4. valykite ir dezinfekuokite dažnai liečiamus vonios kambario ir tualeto paviršius kiekvieną kartą jais pasinaudojus.
12.	Pasibaigus izoliavimui, svarbu pirmiau nurodytais būdais pasirūpinti izoliavimo namų ar kitos gyvenamosios vietos dezinfekcija, prieš juose apsigyvenant kitiems asmenims. Izoliavimo namuose ar kitoje gyvenamojoje vietoje reikia vengti kilimų, minkštų baldų ir kitų daiktų minkštu porėtu paviršiumi, kuriuos sunku dezinfekuoti.
______________________

Asmenų, sergančių COVID-19 liga (koronaviruso
infekcija), asmenų, įtariamų, kad serga COVID-19
liga (koronaviruso infekcija), ir asmenų, turėjusių
sąlytį, izoliavimo namuose, kitoje gyvenamojoje
vietoje ar savivaldybės administracijos
numatytose patalpose taisyklių
3 priedas

NAMUOSE AR KITOJE GYVENAMOJOJE VIETOJE IZOLIUOTO ASMENS, ĮTARIAMO, KAD SERGA COVID-19 LIGA (KORONAVIRUSO INFEKCIJA), IR ASMENS, TURĖJUSIO SĄLYTĮ, ATMINTINĖ

Informuojame, jog:
yra įtariama, kad Jūs sergate COVID-19 liga (koronaviruso infekcija). Griežtai laikydamiesi šioje atmintinėje nurodytų ligonio ar asmens, įtariamo, kad serga, izoliavimo namuose ar kitoje gyvenamojoje vietoje taisyklių, Jūs galite toliau gydytis ambulatorinėmis sąlygomis.
 Jūs 14 d. laikotarpiu turėjote sąlytį su sergančiuoju COVID-19 liga (koronaviruso infekcija) ar buvote užsienio valstybėje (turėjote sąlytį su COVID-19 ligos (koronaviruso infekcijos) sukėlėjus perduodančiais veiksniais). Siekdamas užkirsti kelią galimam infekcijos plitimui, Jūs turite likti namuose (izoliuotis) 14 d. po paskutinės sąlyčio dienos ar paskutinės atvykimo / grįžimo į Lietuvos Respubliką dienos, griežtai laikytis šioje atmintinėje nurodytų izoliavimo namuose ar kitoje gyvenamojoje vietoje taisyklių ir būti pasiekiamas visą izoliavimo laikotarpį telefonu ir el. paštu. 


Kas yra koronavirusas?
Koronavirusai — tai didelė grupė virusų, kurie gali sukelti įvairias kvėpavimo takų ligas. Dažniausiai koronavirusai sukelia lengvas ar net besimptomes infekcijas, tačiau gali sukelti ir sunkesnes ligas. 

Kaip perduodama ši infekcija?
Žinoma, kad COVID-19 liga (koronaviruso infekcija) gali būti perduodama žmogaus žmogui, dažniausiai artimo sąlyčio su sergančiuoju ar infekuotuoju koronavirusine infekcija metu (pvz., namų ar darbo aplinkoje, gydymo įstaigoje). 
Taip pat virusas gali būti perduodamas per kvėpavimo takų sekreto lašelius, kai asmuo kosėja, čiaudi. Yra duomenų, jog virusas gali būti perduodamas ir oraliniu-fekaliniu keliu (pvz., per nešvarias rankas). 

Kodėl reikalingas izoliavimas namuose ar kitoje gyvenamojoje vietoje?
Pagrindinis izoliavimo namuose ar kitoje gyvenamojoje vietoje tikslas – užkirsti kelią infekcijos plitimui ir naujų atvejų atsiradimui. Kol nėra efektyvių vakcinų ir vaistų, sergančių asmenų izoliavimas ir visuotinai taikomos higienos priemonės yra svarbiausi šios infekcijos kontrolės būdai. Nors žmonės dažniausiai būna užkrečiami, kai pasireiškia simptomai, įtariama, kad kai kurie žmonės gali perduoti virusą dar iki simptomų atsiradimo, todėl siekiant užkirsti kelią ligos plitimui, svarbus ir sąlytį su sergančiaisiais COVID-19 liga (koronaviruso infekcija) turėjusio asmens izoliavimas.

Jei Jūs esate įtariamas, kad sergate COVID-19 liga (koronaviruso infekcija), kiek gali užtrukti Jūsų izoliavimas?
Jeigu Jums laboratoriniais tyrimais bus patvirtinta COVID-19 liga (koronaviruso infekcija), atsižvelgiant į Jūsų sveikatos būklę Jūs būsite hospitalizuotas ar izoliuotas namuose ir Jums bus suteikta visa reikalinga informacija. Jeigu Jūsų laboratorinis tyrimas bus neigiamas, jūs turite tęsti izoliavimą tol, kol nurodys Jūsų šeimos gydytojas.

Jei turėjote sąlytį, ar tai reiškia, kad esate užsikrėtęs? 
Tai nereiškia, kad esate užsikrėtęs, tačiau šios tikimybės atmesti negalima. Kiekvienai užkrečiamajai ligai yra būdingas tam tikras inkubacinis periodas, t. y. laikotarpis nuo infekcinės ligos sukėlėjo patekimo į organizmą pradžios iki ligos simptomų atsiradimo. Dabartiniais duomenimis, COVID-19 ligos (koronaviruso infekcijos) inkubacinio periodo trukmė gali būti iki 14 d. Todėl, siekiant laiku suteikti kvalifikuotą pagalbą ir taikyti tinkamas infekcijos kontrolės priemones, sąlytį su sergančiuoju COVID-19 liga (koronaviruso infekcija) turėjusiems asmenims, taikomas izoliavimas ir sveikatos stebėjimas 14 dienų nuo paskutinės sąlyčio dienos, o sąlytį turėjusiems asmenims, grįžusiems iš užsienio – 14 dienų nuo atvykimo / grįžimo į Lietuvos Respubliką dienos. 

Kokie simptomai susirgus? 
COVID-19 ligos (koronaviruso infekcijos) klinikiniai požymiai: 
Karščiavimas
Kosulys
Pasunkėjęs kvėpavimas 

Jei turėjote sąlytį su sergančiuoju COVID-19 liga (koronaviruso infekcija) ar atvykote / grįžote iš užsienio valstybės ir izoliavimo laikotarpiu pasireiškė bent vienas iš šių požymių, nedelsdami skambinkite į Karštąją koronaviruso liniją telefono numeriu 1808, pateikite susirgimo aplinkybes (būtina nurodyti, kad 14 dienų laikotarpiu turėjote sąlytį su sergančiuoju COVID-19 liga (koronaviruso infekcija) ar buvote užsienyje) ir vykdykite medikų rekomendacijas.

Kaip elgtis praėjus 14 d. laikotarpiui? 
Jei per 14 d. nuo paskutinės sąlyčio / grįžimo iš užsienio valstybės dienos neatsiranda simptomų, Jūs nebelaikomas turinčiu susirgimo riziką ir galite grįžti į įprastą gyvenimo režimą.


izoliavimo namuose ar kitoje gyvenamojoje vietoje PRINCIPAI

●	Nepalikite izoliavimo vietos be sveikatos priežiūros specialisto leidimo. Į izoliavimo vietą ar iš jos, jei reikalinga atlikti tyrimus ar kitais atvejais, kai gautas sveikatos priežiūros specialisto leidimas, draudžiama vykti viešuoju transportu.
●	Asmuo, atvykęs / grįžęs iš užsienio valstybės gali išeiti pasivaikščioti į lauką nutolstant ne toliau kaip 1 km nuo izoliavimo vietos ir dėvint nosį ir burną dengiančias apsaugos priemones (veido kaukes, respiratorius ar kitas priemones). Draudžiama lankytis žmonių susibūrimo vietose (renginiuose, parduotuvėse, muziejuose, viešo maitinimo vietose ir pan.). 
●	Palaikykite reguliarų ryšį su sveikatos priežiūros specialistu, kuris šiuo metu rūpinasi Jumis. 
●	Visą izoliavimo laiką nepriimkite svečių / lankytojų.
●	Maistu ir kitomis būtinomis priemonėmis pasirūpinkite nuotoliniu būdu – paprašykite draugų arba giminaičių ar kreipkitės į būtinų priemonių ar maisto produktų pristatymo paslaugas teikiančias įmones, nesant tokios galimybės, šias paslaugas turėtų suteikti savivaldybės administracija.
●	Jeigu reikia pratęsti vaistų receptą, kreipkitės į savo šeimos gydytoją nuotoliniu būdu.
●	Jei buvote suplanavęs vizitus pas gydytojus specialistus, odontologą, pakeiskite vizito datą į vėlesnę.
●	Kasdien matuokitės kūno temperatūrą ir stebėkite savo būklę dėl pasunkėjusio kvėpavimo*. Pablogėjus sveikatos būklei, kreipkitės į Karštąją koronaviruso liniją telefono numeriu 1808.
* Dažnai dusulys būna psichologinės kilmės. Svarbu įvertinti, ar esant ramybės būsenos išlieka padažnėjęs kvėpavimas (daugiau nei 20 k/min) ar oro trūkumo pojūtis.

izoliavimo namuose ar kitoje gyvenamojoje vietoje sąlygos

Būtinosios izoliavimo namuose ar kitose gyvenamosiose patalpose sąlygos:
	 asmuo, įtariamas, kad serga, turi būti izoliuotas atskirame bute / name, gerai izoliuotame kitame individualaus buto / namo aukšte su atskiru sanitariniu mazgu arba gerai vėdinamame kambaryje (t. y. su atidaromais langais ir sandariai uždaromomis durimis). Kartu gali gyventi tie šeimos nariai, kurie atsiradus ūmios kvėpavimo takų infekcijos požymiams jau gyveno kartu, tačiau sveiki asmenys turi gyventi kitame gerai vėdinamame kambaryje;
	sąlytį su sergančiuoju COVID-19 liga (koronaviruso infekcija) turėjęs asmuo ar sąlytį turėjęs asmuo, grįžęs iš užsienio valstybės, turi būti izoliuotas atskirame bute / name, gerai izoliuotame kitame individualaus buto / namo aukšte su atskiru sanitariniu mazgu. Jei nėra galimybės užtikrintų šių sąlygų, sąlytį turėjęs asmuo gali būti izoliuotas atskirame gerai vėdinamame kambaryje (t. y. su atidaromais langais ir sandariai uždaromomis durimis):
o	sąlyčio neturėję asmenys gali gyventi kartu su sąlytį su sergančiuoju COVID-19 liga (koronaviruso infekcija) turėjusiu asmeniu. Tokiu atveju sąlytį su sergančiuoju turėję ir sąlyčio neturėję asmenys turi gyventi atskiruose gerai vėdinamuose kambariuose, apriboti judėjimą namuose ir sumažinti dalijimąsi bendra erdve;
o	suderinus su NVSC sąlytį turėję asmenys, grįžę iš užsienio valstybės, gali gyventi tame pačiame name / bute su nekeliavusiais šeimos nariais ar kitais asmenimis, jeigu šie sutinka gyventi kartu. Tokiu atveju, keliavę ir nekeliavę asmenys turi gyventi atskiruose gerai vėdinamuose kambariuose, apriboti judėjimą namuose ir sumažinti dalijimąsi bendra erdve.
o	Išimtiniais atvejais suderinus su NVSC, sąlytį su sergančiuoju COVID-19 liga (koronaviruso infekcija) turintys asmenys, gyvenę kartu su ligoniu iki COVID-19 ligos (koronaviruso infekcijos) diagnozės nustatymo, gali gyventi tame pačiame bute / name su ligoniu, jeigu ligonis ar kartu gyvenę asmenys atsisako izoliuotis kitoje gyvenamojoje vietoje ir sutinka gyventi kartu. Tokiu atveju sąlytį turintys asmenys ir ligonis:
	turi būti izoliuoti atskiruose gerai vėdinamuose kambariuose;
	turi apriboti judėjimą namuose ir sumažinti dalijimąsi bendra erdve, įsitikinti, kad bendros erdvės (pvz., virtuvė, vonios kambarys) yra gerai vėdinamos (pvz., laikyti langus atidarytus);
	rekomenduojama apriboti ligonį slaugančių asmenų skaičių. Geriausia, kad ligoniu rūpintųsi geros sveikatos ir neturintys lėtinių ligų asmenys;
	ligoniui, jei yra galimybė, rekomenduojama naudotis atskiru sanitariniu mazgu;
	ligonis turi valgyti savo kambaryje;
	kartu su ligoniu gyvenantys šeimos nariai yra sąlytį turėję asmenys, kuriems privaloma izoliuotis 14 dienų po paskutinės sąlyčio dienos.


Būtina užtikrinti šiuos aplinkos ir asmens higienos reikalavimus:
1.	Buitines atliekas meskite į šiukšliadėžę, į kurią įdėtas skysčiams nepralaidus maišas.
2.	Drabužius skalbkite įprastinėmis skalbimo priemonėmis 60–90 °C temperatūroje.
3.	Indus plaukite karštu vandeniu ir įprastiniais plovikliais arba naudokitės indaplove.
4.	Dažnai plaukite rankas su muilu ir vandeniu. Nesant galimybės nusiplauti rankų, gali būti naudojamos alkoholinės rankų dezinfekavimo priemonės. Rankas būtina plauti prieš ir po maisto ruošos, prieš valgant, pasinaudojus tualetu ir kai rankos yra akivaizdžiai  nešvarios. 
5.	Nusiplovę rankas su muilu ir vandeniu, jas nusausinkite vienkartiniais popieriniais rankšluosčiais.
6.	Jeigu Jums įtariama COVID-19 liga (koronaviruso infekcija), siekiant sulaikyti kvėpavimo takų išskyras, rekomenduojama apsirūpinti medicininėmis kaukėmis. Jas reikėtų dėvėti kiek įmanoma dažniau, ypač jei tenka bendrauti su kitais asmenimis (pasiimant maistą, atvykus sveikatos priežiūros specialistui ar pan.). Jei negalite toleruoti medicininės kaukės, turite laikytis kosėjimo-čiaudėjimo etiketo – užsidengti savo burną ir nosį servetėle, kai kosėjate ar čiaudite, ir išmesti panaudotą servetėlę į šiukšliadėžę. Jei servetėlės neturite, tai kosėdami ar čiaudėdami uždenkite burną alkūne, o ne delnu. 
7.	Jei esate sąlytį su sergančiuoju turėjęs asmuo ar grįžote iš užsienio valstybės, nėra būtinybės patalpose dėvėti medicininės kaukės, jei nejaučiate ligos simptomų. Medicininę kaukę užsidėkite tuo atveju, jei pasireiškė kvėpavimo takų infekcijos simptomai, pvz., kosulys, čiaudulys, ir jūs turite vykti greitosios medicinos pagalbos automobiliu į ligoninę. 
8.	Ne mažiau kaip 2–3 kartus per dieną vėdinkite patalpas (10 min. plačiai atverkite langus arba keletą minučių patalpose padarykite skersvėjį. Taip vėdinant patalpas jose neturi būti žmonių).
9.	Naudokite atskirą patalynę, valgymo įrankius ir kt. Juos plaukite muilu ir vandeniu.  
10.	Kasdien valykite ir dezinfekuokite dažnai naudojamus paviršius kambaryje, pvz., naktinius stalelius, lovų rėmus ir kitus miegamojo baldus. Valykite įprastu muilu ar valikliais.
11.	Valykite ir dezinfekuokite vonios kambario ir tualeto paviršius mažiausiai kartą per dieną. 
12. Jeigu kartu gyvena kiti asmenys:
12.1. bendraujant dėvėkite medicinines kaukes, uždengiančias burną ir nosį, išlaikykite saugų (ne mažiau 2 metrų) atstumą ir kaip įmanoma labiau trumpinkite kontakto laiką;
12.2. būnant bendrose erdvėse tiek ligonis, tiek kartu gyvenantys asmenys turi dėvėti medicinines kaukes, uždengiančias burną ir nosį. Kaukės negalima liesti naudojimo metu. Jei kaukė sušlapo ar tapo suteršta sekretais, ji turi būti nedelsiant pakeista nauja. Kaukę nuimti, neliečiant priekinio paviršiaus. Išmesti kaukę reikia iškart po naudojimo ir atlikti rankų higieną;
12.3. naudokite atskirą patalynę, valgymo įrankius ir kt.;
12.4. valykite ir dezinfekuokite dažnai liečiamus vonios kambario ir tualeto paviršius kiekvieną kartą jais pasinaudojus.
______________________


Asmenų, sergančių COVID-19 liga
(koronaviruso infekcija), asmenų, įtariamų,
kad serga COVID-19 liga (koronaviruso
infekcija), ir asmenų, turėjusių sąlytį,
izoliavimo namuose, kitoje gyvenamojoje
vietoje ar savivaldybės administracijos
numatytose patalpose taisyklių
4 priedas

SAVIVALDYBĖS ADMINISTRACIJOS NUMATYTOSE PATALPOSE IZOLIUOTO ASMENS, TURĖJUSIO SĄLYTĮ, ATMINTINĖ

Kadangi Jūs būsite izoliuotas savivaldybės administracijos numatytose patalpose, Jūs turite griežtai laikytis šioje atmintinėje nurodytų izoliavimo taisyklių ir būti pasiekiamas visą izoliavimo laikotarpį telefonu ir el. paštu. 

Kas yra koronavirusas?
Koronavirusai – didelė grupė virusų, kurie gali sukelti įvairias kvėpavimo takų ligas. Dažniausiai koronavirusai sukelia lengvas ar besimptomes infekcijas, tačiau galima sirgti ir sunkiai. 

Kaip perduodama ši infekcija?
Žinoma, kad COVID-19 liga (koronaviruso infekcija) gali būti perduodama žmogaus žmogui, dažniausiai sąlyčio su sergančiuoju ar infekuotuoju COVID-19 liga (koronaviruso infekcija) metu, (pvz., namų ar darbo aplinkoje, gydymo įstaigoje). Žinoma, kad virusas gali būti perduodamas per kvėpavimo takų sekreto lašelius, kai asmuo kosėja, čiaudi. Yra duomenų, jog virusas gali būti perduodamas ir oraliniu-fekaliniu keliu (pvz., per nešvarias rankas). 

Kodėl reikalingas izoliavimas namuose ar kitoje gyvenamojoje vietoje?
Pagrindinis izoliavimo tikslas – užkirsti kelią infekcijos plitimui ir naujų atvejų atsiradimui. Kol nėra efektyvių vakcinų ir vaistų, sergančių asmenų izoliavimas ir visuotinai taikomos higienos priemonės yra svarbiausi šios infekcijos kontrolės būdai. Nors žmonės dažniausiai būna užkrečiami, kai pasireiškia simptomai, įtariama, kad kai kurie žmonės gali perduoti virusą dar iki simptomų atsiradimo, todėl siekiant užkirsti kelią ligos plitimui, svarbus ir sąlytį su sergančiaisiais COVID-19 liga (koronaviruso infekcija) turėjusio asmens izoliavimas.

Ar tai reiškia, kad esate užsikrėtęs? 
Tai nereiškia, kad esate užsikrėtęs, tačiau šios tikimybės atmesti negalima. Kiekvienai užkrečiamajai ligai yra būdingas tam tikras inkubacinis periodas, t. y. laikotarpis nuo infekcinės ligos sukėlėjo patekimo į organizmą pradžios iki ligos simptomų atsiradimo. Dabartiniais duomenimis, COVID-19 ligos (koronaviruso infekcijos) inkubacinio periodo trukmė gali būti iki 14 d. Todėl, siekiant laiku suteikti kvalifikuotą pagalbą ir taikyti tinkamas infekcijos kontrolės priemones, sąlytį su sergančiuoju turėjusiems asmenims, ir asmenims, grįžusiems iš užsienio valstybės, taikomas izoliavimas ir sveikatos stebėjimas 14 dienų nuo paskutinės sąlyčio / grįžimo į Lietuvos Respubliką dienos. 

Kokie simptomai susirgus? 
COVID-19 ligos (koronaviruso infekcijos) klinikiniai požymiai: -Karščiavimas, kosulys, pasunkėjęs kvėpavimas. Jei bent vienas iš šių požymių pasireiškė per 14 dienų, nedelsdami skambinkite į Karštąją koronaviruso liniją telefono numeriu 1808, pateikite susirgimo aplinkybes (būtina nurodyti, kad 14 dienų laikotarpiu buvote užsienyje) ir vykdykite medikų rekomendacijas. Jei per 14 d. nuo paskutinės sąlyčio / grįžimo į Lietuvą dienos neatsiranda simptomų, Jūs nebelaikomas turinčiu susirgimo riziką ir galite grįžti į įprastą gyvenimo režimą.

izoliavimo PRINCIPAI

●	Nepalikite izoliavimo vietos be sveikatos priežiūros specialisto leidimo. Į izoliavimo vietą ar iš jos, jei reikalinga atlikti tyrimus ar kitais atvejais, kai gautas sveikatos priežiūros specialisto leidimas, draudžiama vykti viešuoju transportu.
●	Sąlytį turėjęs asmuo, grįžęs iš užsienio, gali išeiti pasivaikščioti į lauką, nutolstant ne toliau kaip 1 km nuo izoliavimo vietos ir dėvint nosį ir burną dengiančias apsaugos priemones (veido kaukes, respiratorius ar kitas priemones). Draudžiama lankytis žmonių susibūrimo vietose (renginiuose, parduotuvėse, muziejuose, viešo maitinimo vietose ir pan.).
●	Visą izoliavimo laiką nepriimkite svečių / lankytojų.
●	Nesilankykite pastato bendrose patalpose, pvz., poilsio patalpose, treniruoklių salėje, kt. 
●	Venkite tiesioginio sąlyčio (tiesioginio fizinio kontakto, buvimo mažesniu nei 2 metrai atstumu ilgiau nei 15 min.) su kitais asmenimis. Perduodant maistą ar kitais atvejais, kai sąlytis neišvengiamas, rekomenduojama būti su medicinine kauke ir turi būti laikomasi bent 2 metrų atstumo, bendraujama trumpiau nei 15 min.
●	Maistu ir kitomis būtinomis priemonėmis jus aprūpins savivaldybės administracija.
●	Laikykitės sveikatos priežiūros specialisto nurodymų ir patalpų, kuriose esate izoliuotas, nustatytų vidaus tvarkos taisyklių.
●	Jeigu reikia pratęsti vaistų receptą, kreipkitės į savo šeimos gydytoją nuotoliniu būdu.
●	Kasdien matuokitės kūno temperatūrą ir stebėkite savo sveikatą, praneškite Jums skambinančiam visuomenės sveikatos specialistui apie atsiradusius sveikatos pokyčius (atsiradus kosuliui, dusuliui, apsunkintam kvėpavimui*). Atsiradus ūmios kvėpavimo takų infekcijos simptomams, kreipkitės į Karštąją koronaviruso liniją telefono numeriu 1808.
* Dažnai dusulys būna psichologinės kilmės. Svarbu įvertinti, ar esant ramybės būsenos išlieka padažnėjęs kvėpavimas (daugiau nei 20 k/min) ar oro trūkumo pojūtis. 

izoliavimo sąlygos

Būtina užtikrinti šiuos aplinkos ir asmens higienos reikalavimus:
1.	Nėra būtinybės patalpose dėvėti medicininės kaukės, jei nejaučiate ligos simptomų. Medicininę kaukę užsidėkite tuo atveju, jei pasireiškė kvėpavimo takų infekcijos simptomai, pvz., kosulys, čiaudulys, ir jūs turite vykti greitosios medicinos pagalbos automobiliu į ligoninę. 
2.	Plaukite rankas su muilu ir vandeniu. Nesant galimybės rankų nusiplauti, gali būti naudojamos alkoholinės rankų dezinfekavimo priemonės (rankų alkoholiniai antiseptikai). Rankas būtina plauti prieš maisto ruošą ir po jos, prieš valgant, pasinaudojus tualetu ir kai rankos yra akivaizdžiai nešvarios.
3.	Laikykitės kosėjimo-čiaudėjimo etiketo – užsidenkite burną ir nosį servetėle, kai kosėjate ar čiaudite, ir išmeskite panaudotą servetėlę į šiukšliadėžę. Jei servetėlės neturite, tai kosėdami ar čiaudėdami uždenkite burną alkūne, o ne delnu. 
4.	Ne mažiau, kaip 2–3 kartus per dieną vėdinkite patalpas (10 min. plačiai atverkite langus arba keletą minučių padarykite patalpose skersvėjį). 
5.	Kasdien valykite dažnai naudojamus paviršius kambaryje, kuriame esate izoliuotas, pvz., naktinius stalelius, lovų rėmus ir kitus miegamojo baldus. Valykite įprastu muilu ar įprastiniais valikliais.
6.	Indus plaukite karštu vandeniu ir įprastiniais plovikliais arba naudokitės indaplove.
________________________
